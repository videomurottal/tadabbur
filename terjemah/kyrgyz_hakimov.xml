<translation_root>

<meta>
<title>Translation of the meanings of the Noble Qur'an</title>
<language>Kyrgyz</language>
<id>kyrgyz_hakimov</id>
<source>https://quranenc.com</source>
<url>https://quranenc.com/en/browse/kyrgyz_hakimov</url>
<updated_at>2024-02-20 17:41:40 (v1.0.2-xml.1)</updated_at>
<check_updates>https://quranenc.com/check/kyrgyz_hakimov/v1.0.2-xml.1</check_updates>
</meta>
<sura_list>
<sura number="1">
<aya number="1">
<translation><![CDATA[Ырайымдуу, Мээримдүү Аллахтын аты менен (баштаймын).]]></translation>
<footnotes></footnotes>
</aya>
<aya number="2">
<translation><![CDATA[Ааламдардын Раббиси – Аллахка алкыш-мактоолор болсун![1]]]></translation>
<footnotes><![CDATA[[1] Бул аятта Аллах таала Өзүн бизге «Ааламдардын Раббиси» деп тааныштырып жатат. Арабдардын «Рабб» деген сөзүн кыргызчага которгондо «Башкаруучу», «Ээ», «Кожоюн» жана «Тарбия кылуучу» деген маанилерди билдирет.]]></footnotes>
</aya>
<aya number="3">
<translation><![CDATA[Ал - Ырайымдуу, Мээримдүү.]]></translation>
<footnotes></footnotes>
</aya>
<aya number="4">
<translation><![CDATA[Кыямат Күндүн падышасы.]]></translation>
<footnotes></footnotes>
</aya>
<aya number="5">
<translation><![CDATA[Жалгыз Сага гана сыйынабыз жана Сенден гана жардам сурайбыз! [1]]]></translation>
<footnotes><![CDATA[[1] Аллах таала «Фатиха» сүрөсүнүн ушул аятынан баштап, сүрөнүн акырына чейин момун мусулмандардын атынан сүйлөйт. Мусулман адамдар күнүмдүк беш убак намаздарында «Фатиха» сүрөсүн 32 жолу кайталап окушат. Демек, алар Аллахка күнүнө 32 ирет «Жалгыз Сага гана сыйынабыз, Сенден гана жардам сурайбыз» деп ант беришет.]]></footnotes>
</aya>
<aya number="6">
<translation><![CDATA[(О, Жараткан!) Бизди туура жолго баштагын! [1]]]></translation>
<footnotes><![CDATA[[1] Бул аятта айтылган туура жол (сиратал мустаким) бузулбаган, бурмаланбаган таза Ислам Дини.]]></footnotes>
</aya>
<aya number="7">
<translation><![CDATA[Өзүң жакшылык берген адамдардын[1] жолуна (баштагын). Каарыңа учурагандардын жана адашкандардын[2] жолуна эмес.]]></translation>
<footnotes><![CDATA[[1] Ал адамдар бул дүйнө жашоосунда адашпай, Аллахка жаман көрүлбөй жашаган пайгамбарлар, шейиттер жана пайгамбарлар алып келген жолго түз-туура ээрчиген салих (таза) момундар. 
[2] Аллахтын каарына учурагандар - жөөттөр, ал эми, адашкан коомдор - христиандар. Алар “Иса - Кудай жана Кудайдын уулу” деген ишенимдеринен улам адашкан болсо, яхудилер Муса алып келген Чындык менен таанышып, аны кабыл алгандан соң, билип туруп Аллахка башка нерсени (Алтын музоону) шерик кылгандары жана көп пайгамбарларды өлтүрүшкөндүктөн улам Аллахтын каарына жолуккан.]]></footnotes>
</aya>
</sura>
<sura number="2">
<aya number="1">
<translation><![CDATA[Алиф, Лам, Мим. [1]]]></translation>
<footnotes><![CDATA[[1] Сүрөнүн башында келген бул мааниден үзүлгөн тамгалар Ыйык Курандын муъжиза экендигин көрсөтөт. Аллах бул тамагалар менен мушриктерге (бир сүрө болсо да Куран сыяктууну ойлоп табууга) чакырык таштаганда, алар алсыз калышкан. Ал араб тилин түзгөн ушул тамгалардан турат. Арабдардын эң чечен калк болгонуна карабастан, ага окшош эч нерсе алып келе албашы Курандын Аллахтан келген вахий экендигине далил болот.]]></footnotes>
</aya>
<aya number="2">
<translation><![CDATA[Бул китепте[1] эч күмөн жок. (Ал) такыбалар үчүн туура жол.]]></translation>
<footnotes><![CDATA[[1] Анын Аллах таала тарабынан келгендигинде.]]></footnotes>
</aya>
<aya number="3">
<translation><![CDATA[Алар кайыпка ишенишет, намазды толук аткарышат жана Биз ырыскы кылып берген нерселерден сарпташат.]]></translation>
<footnotes></footnotes>
</aya>
<aya number="4">
<translation><![CDATA[Дагы алар, (о, Мухаммад) сага түшүрүлгөнгө (Куран-Сүннөткө) жана сенден мурда түшүрүлгөнгө (Тоорат, Инжил, Забур китептерине) да ыйман келтиришет жана Акыретке анык (эч бир шектенбестен) ишенишет.]]></translation>
<footnotes></footnotes>
</aya>
<aya number="5">
<translation><![CDATA[Ошол адамдар гана Раббиси тарабынан (келген) туура жолдо жана ошолор гана ийгиликке жетүүчүлөр.]]></translation>
<footnotes></footnotes>
</aya>
<aya number="6">
<translation><![CDATA[Чынында, сен каапырларды (тозоктон) эскертесиңби же эскертпейсиңби баары бир, ыйман келтиришпейт.]]></translation>
<footnotes></footnotes>
</aya>
<aya number="7">
<translation><![CDATA[Аллах алардын жүрөктөрүнө жана кулактарына мөөр басып, көздөрүнө парда тосуп койгон жана (Акыретте) алар үчүн чоң азап бар.]]></translation>
<footnotes></footnotes>
</aya>
<aya number="8">
<translation><![CDATA[Адамдардан кээ бирөөлөрү «Аллахка жана Акырет күнүнө ыйман келтирдик» дешет. Бирок, алар ыймандуу эмес.]]></translation>
<footnotes></footnotes>
</aya>
<aya number="9">
<translation><![CDATA[Аллахты жана ыймандууларды алдамакчы болушат, бирок өздөрүн гана алдап жатканын сезишпейт.]]></translation>
<footnotes></footnotes>
</aya>
<aya number="10">
<translation><![CDATA[Жүрөктөрүндө оору бар. Аллах оорууларын дагы күчөтүп, көбөйттү. Ошондой эле жалган сүйлөгөндөрү себептүү алар үчүн жан ооруткан азап бар.]]></translation>
<footnotes></footnotes>
</aya>
<aya number="11">
<translation><![CDATA[Эгер аларга «Жер бетинде бузукулук кылбагыла» - деп айтылчу болсо, «Биз болгону - оңдоочуларбыз» - дешет.]]></translation>
<footnotes></footnotes>
</aya>
<aya number="12">
<translation><![CDATA[Чындыгында, алар - анык бузукулар. Бирок, өздөрү (муну) сезишпейт.]]></translation>
<footnotes></footnotes>
</aya>
<aya number="13">
<translation><![CDATA[Дагы аларга «Адамдар ыйман келтиргендей ыйман келтиргиле» - деп айтылса, «(Ушул) акылсыздар сыяктуу ыйман келтиребизби?!» - дешет. Чындыгында, өздөрү анык акылсыз! Бирок, (муну) билишпейт.]]></translation>
<footnotes></footnotes>
</aya>
<aya number="14">
<translation><![CDATA[Ыймандуу кишилерге жолукканда: «Биз ыйман келтирдик» - дешет. Ал эми, өздөрүнүн шайтандары (чоңдору) менен жалгыз калышса: «Чынында, биз силер мененбиз. Биз аларды шылдың кылуудабыз» - дешет.]]></translation>
<footnotes></footnotes>
</aya>
<aya number="15">
<translation><![CDATA[Аллах аларды шылдыңдайт жана сокур болушуп (акыйкатты көрбөй), адашууларында жүрүүлөрүн узартат.]]></translation>
<footnotes></footnotes>
</aya>
<aya number="16">
<translation><![CDATA[Алар - туура жолдун ордуна адашууну сатып алышкан. (Бул) «соодалары» пайда бербеди жана туура жолго түшүшпөдү.]]></translation>
<footnotes></footnotes>
</aya>
<aya number="17">
<translation><![CDATA[Алардын мисалы от жаккан (кишилер) сыяктуу. (От) эми гана тегерегин жарытканда, Аллах (капыстан) нурун кетирип, аларды караңгылыкта, көрбөй турган абалда калтырды.]]></translation>
<footnotes></footnotes>
</aya>
<aya number="18">
<translation><![CDATA[(Дагы алардын мисалы) дүлөй, дудук жана сокур (сыяктуу). Демек, алар (адашууларынан) кайтышпайт.]]></translation>
<footnotes></footnotes>
</aya>
<aya number="19">
<translation><![CDATA[Же болбосо караңгы, күркүрөгөн, чагылгандуу асмандан нөшөрлөгөн жамгырда калгандарга окшойт. Чагылган чартылдаганда өлүмдөн коркуп, манжаларын кулактарына тыгып алышат. Аллах каапырларды курчап алуучу.]]></translation>
<footnotes></footnotes>
</aya>
<aya number="20">
<translation><![CDATA[Чагылгандын жарыгы алардын көрүүсүн бат эле алып койгонго даяр. Аларга качандыр жарык тийген сайын жүрүп алышат, караңгыласа токтоп калышат. Эгер Аллах кааласа алардын угуусун жана көрүүсүн алып коймок. Акыйкатта Аллах бардык нерсеге Кудуреттүү.]]></translation>
<footnotes></footnotes>
</aya>
<aya number="21">
<translation><![CDATA[Оо, адамдар! Силерди жана силерден алдыңкыларды жараткан Раббиңерге ибадат кылгыла, ошону менен такыбалуу болорсуңар.]]></translation>
<footnotes></footnotes>
</aya>
<aya number="22">
<translation><![CDATA[Ал силерге жерди төшөк кылып, асманды (үстүңөргө) куруп койду жана асмандан суу түшүрүп, силерге ырыскы болуу үчүн аны менен мөмө-жемиштерди чыгарды. Эми, билип туруп Аллахка (башка нерселерди) теңдеш кылбагыла!]]></translation>
<footnotes></footnotes>
</aya>
<aya number="23">
<translation><![CDATA[«Эгер силер, пендебизге (Мухаммадга) түшүргөнүбүзгө (Куранга) күмөндө болсоңор,
ошонун дал өзүндөй бир гана сүрө келтиргилечи?! Дагы Аллахтан башка (колдоочу) күбөңөрдү да чакыргыла, эгер чынчыл болсоңор!»]]></translation>
<footnotes></footnotes>
</aya>
<aya number="24">
<translation><![CDATA[Эгер силер муну жасай албасаңар, чынында силер муну эч качан жасай албайсыңар. Андай болсо, отуну адамдардан жана таштардан болгон, каапырлар үчүн даярдалган оттон (тозоктон) сактангыла!]]></translation>
<footnotes></footnotes>
</aya>
<aya number="25">
<translation><![CDATA[(Жүрөктөрү менен) ыйман келтирип, (дене мүчөлөрү менен) жакшы иштерди жасаган адамдарга, астынан дарыялар аккан бейишти сүйүнчүлө! Алар ар качан ырыскы катары бейиштен кайсы бир мөмө берилчү болсо: «Бизге бул мурда берилген болчу» - дешет. Аларга (көрүнүшү жана түсү дүйнөдөгүгө) окшош (бирок даамы тап-такыр окшобогон) мөмөлөр берилет. Алар үчүн бейиште таза-аруу жубайлар бар. Алар анда түбөлүк калышат.]]></translation>
<footnotes></footnotes>
</aya>
<aya number="26">
<translation><![CDATA[Аллах чиркейди же андан чоң же кичине нерсени мисал келтирүүдөн тартынбайт. Ыймандуулар ал (мисалдын) Раббиси тарабынан (келген) акыйкат экенин билишет. Каапырлар болсо, «Аллах муну мисал келтирүү менен эмнени каалаган?» деп айтышат. (Аллах) бул мисал менен көптөрүн адаштырат жана көптөрүн туура жолго баштайт. Дагы (Аллах) аны менен бузуку (Аллахка баш ийбеген) адамдарды гана адаштырат.]]></translation>
<footnotes></footnotes>
</aya>
<aya number="27">
<translation><![CDATA[Алар Аллахка берген убадаларын, бекемдегенден кийин деле буза беришет, Аллах улануусун буюрган нерселерди[1] үзүшөт жана жерде бузгунчулук кылышат. Дал ушул адамдар анык зыян тартуучулар!]]></translation>
<footnotes><![CDATA[[1] Аллах таала көп нерселерди улаганга буюрган. Маселен: Пенделер менен Өзүнүн арасын ыйман-ибадат менен, пенде жана пайгамбардын арасын ага ишенип, Сүннөтүнө моюн сунуу менен жана пенде менен ата-энеси, тууган-уруктарынын арасын мээримдүүлүк менен улап турууга буюрган. Ушул алакалардын арасынан ыйман-ибадат алакасын үзүү менен адам каапыр болот. Андан башка алакаларды үзүү менен күнөлүү болот.]]></footnotes>
</aya>
<aya number="28">
<translation><![CDATA[Силер кантип Аллахка каапыр (ыймансыз) болуудасыңар?! Силер алдын өлүк элеңер, Ал силерди (жан берип) тирилтти. Кийин силерди өлтүрүп, андан соң (кайра) тирилтет. Кийин (эсеп берүү үчүн) Анын Өзүнө кайтарыласыңар.]]></translation>
<footnotes></footnotes>
</aya>
<aya number="29">
<translation><![CDATA[Ал силер үчүн жердеги бардык нерселерди жаратып, андан соң асманды максат кылды жана аны (кынтыксыз) жети асман кылып жаратты. Ал бардык нерсени Билүүчү.]]></translation>
<footnotes></footnotes>
</aya>
<aya number="30">
<translation><![CDATA[Раббиң периштелерге: «Мен жер бетине биринин артынан бири калуучу (инсанды) жаратамын» дегенде, алар (периштелер) айтышты: «Сен ал жерде кан төгүп, бузукулуктарды жасай тургандарды жаратасыңбы?! Өзүбүз Сени даңазалап, аруулайбыз жана Сени улуулайбыз». Ал (Аллах) айтты: «Акыйкатта, Мен силер билбеген нерселерди билемин».]]></translation>
<footnotes></footnotes>
</aya>
<aya number="31">
<translation><![CDATA[(Аллах) Адамга бардык нерселердин ысымдарын үйрөттү дагы, аларды периштелерге көргөзүп, «Эгер чынчыл болсоңор, ушул нерселердин ысымдарын Мага айтып бергиле» - деди.]]></translation>
<footnotes></footnotes>
</aya>
<aya number="32">
<translation><![CDATA[(Периштелер) Айтты: «(О, Рабби! Сен Бардык кемчилдиктен) Аруу-Тазасың! Бизде илим жок. Болгону, Өзүң үйрөткөн нерселерди гана билебиз. А, Сен болсо, Билүүчү, Даанышмансың.]]></translation>
<footnotes></footnotes>
</aya>
<aya number="33">
<translation><![CDATA[Аллах: «О, Адам, аларга (Мен үйрөткөн) нерселердин ысымдарын айт» деди. (Адам) аларга нерселердин ысымдарын айтып берген соң, (Аллах) айтты: «Силерге «Мен жер жана асмандардагы (силер билбеген) кайыпты билемин жана силер ашкере кылган нерсени да, ичиңерге жашырган нерсени да билемин» деп айтпадым беле!»]]></translation>
<footnotes></footnotes>
</aya>
<aya number="34">
<translation><![CDATA[Эстегиле, Биз периштелерге «Адамга сажда кылгыла» дегенде, дароо сажда кылышты. Бир гана Иблис баш тартып, моюн толгоду жана каапырлардан болду.]]></translation>
<footnotes></footnotes>
</aya>
<aya number="35">
<translation><![CDATA[Биз айттык: «О, Адам, сен жана жубайың (Обо экөөң) бейиште жашагыла, андагы жаккан мөмөлөрдөн каалаганыңарды жегиле, бирок, мына бул даракка жакын келе көрбөгүлө. Антсеңер (өзүңөргө) зулум кылуучулардан болуп каласыңар.]]></translation>
<footnotes></footnotes>
</aya>
<aya number="36">
<translation><![CDATA[Шайтан ал экөөнү бейиштен азгырып, мекендеринен чыгарды. Кийин Биз (Адам, Обо жана шайтанга) айттык: «Бири-бириңерге душман болуп (жерге) түшкүлө! Силер үчүн жерде белгилүү убакытка (өмүр бүткөнгө) чейин орун-очок жана (жакшылыктарынан) пайдалануу бар».]]></translation>
<footnotes></footnotes>
</aya>
<aya number="37">
<translation><![CDATA[Андан кийин Адам («О, Жаратуучубуз! Биз өзүбүзгө зулум кылуучу болуп калдык» деген) сөздөрдү Раббиси тарабынан (дилине) түшүрдү. Аллах анын тообосун кабыл алды. Албетте, Аллах тооболорду кабыл алуучу, Мээримдүү.]]></translation>
<footnotes></footnotes>
</aya>
<aya number="38">
<translation><![CDATA[«Баарыңар бейиштен түшкүлө» дедик. Эми, силерге Мен тараптан туура жол келгенде, ким Менин туура жолума ээрчисе, аларга коркунуч жок жана кайгы-капага батышпайт».]]></translation>
<footnotes></footnotes>
</aya>
<aya number="39">
<translation><![CDATA[Ал эми, Биздин аяттарыбызды жалган деген каапырлар тозок ээлери болуп, анда түбөлүк калышат!”]]></translation>
<footnotes></footnotes>
</aya>
<aya number="40">
<translation><![CDATA[Оо, Исраил урпактары![1] Силерге берген нээматымды эстегиле жана Мага берген убадаңарды аткаргыла, Мен дагы силерге берген убадамды аткарамын. Менден гана корккула.]]></translation>
<footnotes><![CDATA[[1] Исраил урпактары алар яхудийлер (еврейлер). Анткени, Яькуб (Жакып) пайгамбардын дагы бир аты Исраил болгон. Куран Карим аяттарынын арабча текстинде Исраил урпактары «Бану Исраил» деп айтылат.]]></footnotes>
</aya>
<aya number="41">
<translation><![CDATA[Мен түшүргөн Куранга ыйман келтиргиле. (Ал) силердеги нерсени (Тооратты) тастыктап (түшкөн). Силер ага эң алгачкы каапырлардан болбогула, Менин аяттарымды арзыбаган баага сатпагыла жана жалгыз Менден гана корккула!]]></translation>
<footnotes></footnotes>
</aya>
<aya number="42">
<translation><![CDATA[Чындыкка жалганды аралаштырбагыла! Билип туруп чындыкты жашырбагыла.]]></translation>
<footnotes></footnotes>
</aya>
<aya number="43">
<translation><![CDATA[Намазды (толук) аткаргыла, зекет бергиле жана рүкү кылуучулар менен бирге рүкү кылгыла.]]></translation>
<footnotes></footnotes>
</aya>
<aya number="44">
<translation><![CDATA[Адамдарды жакшылыкка буюруп, өзүңөрдү унутасыңарбы? Силер китеп (Тоорот) окуп жүрөсүңөр го! Акылыңарды иштетпейсиңерби?!]]></translation>
<footnotes></footnotes>
</aya>
<aya number="45">
<translation><![CDATA[Сабырдан жана намаздан жардам (кубат) алгыла. Албетте, ал (намаз) оор. Бирок, (Аллахка) кичипейил кишилерге оор эмес.]]></translation>
<footnotes></footnotes>
</aya>
<aya number="46">
<translation><![CDATA[Алар «Биз Раббибизге жолугабыз жана Өзүнө кайтып барабыз» деп ишенишет.]]></translation>
<footnotes></footnotes>
</aya>
<aya number="47">
<translation><![CDATA[Оо, Исраил урпактары! Силерге берген жакшылыгымды жана (бир мезгилдерде) силерди бардык ааламдан абзел кылганымды эстегиле.]]></translation>
<footnotes></footnotes>
</aya>
<aya number="48">
<translation><![CDATA[Эч ким башка бир адамга жардам бере албай турган жана (Аллахтан уруксат болмоюнча) эч кимден шапаат[1] кабыл кылынбай турган, эч кимден (күнөөсүнөн кутулуу үчүн) акы-төлөм алынбай турган жана эч кимге жардам берилбей турган күндөн (Кыяматтан) корккула!]]></translation>
<footnotes><![CDATA[[1] Күнөө үчүн кечирим сурап, жазадан арачылап калуучу ортомчулук.]]></footnotes>
</aya>
<aya number="49">
<translation><![CDATA[(О, Исраил урпактары!) Эстегиле: силерди Фараондун адамдарынан Биз куткардык. Ал силерди катуу азапка салып иштетип, балдарыңарды союп[1], аялдарыңарды тирүү калтырган. Мында Раббиңер тарабынан чоң жакшылык бар эле.]]></translation>
<footnotes><![CDATA[[1] Силерди тукум курут кылуу үчүн]]></footnotes>
</aya>
<aya number="50">
<translation><![CDATA[Эстегиле: силер үчүн деңизди бөлүп, силерди куткардык жана Фараондун аскерлерин чөктүрүп жибердик. Муну силер көрүп турдуңар.]]></translation>
<footnotes></footnotes>
</aya>
<aya number="51">
<translation><![CDATA[Биз Муса менен кырк күнгө убадалаштык. Ал кетээри менен силер (билип туруп) өзүңөргө зулум кылган абалда музоону кудай кылып алдыңар.]]></translation>
<footnotes></footnotes>
</aya>
<aya number="52">
<translation><![CDATA[Кийин Биз силерди ушундан соң шүгүр кылаарсыңар деп кечирдик.]]></translation>
<footnotes></footnotes>
</aya>
<aya number="53">
<translation><![CDATA[Ошондо, туура жолго түшөөрсүңөр деп Биз Мусага китепти жана Фурканды (жакшылык менен жамандыктын арасын ажыратууну) бердик.]]></translation>
<footnotes></footnotes>
</aya>
<aya number="54">
<translation><![CDATA[Ошол кезде Муса коомуна айтты: «О, коомум! Силер музоону кудай кылып алууңар менен өзүңөргө зулум кылдыңар! Эми Жаратуучуңарга тобо кылгыла, өзүңөрдү (ыймандуулар каапырларды) өлтүргүлө! Жаратуучуңардын эсебинде ушул силер үчүн жакшыраак. Аллах тобоңорду кабыл кылды! Ал - тоболорду кабыл кылуучу, Мээримдүү!]]></translation>
<footnotes></footnotes>
</aya>
<aya number="55">
<translation><![CDATA[Бир кезде силер айттыңар: «О, Муса, биз Аллахты айкын көрмөйүнчө, сага ыйман келтирбейбиз». Андан кийин силерди (бири-бириңерге) карап турган абалыңарда чагылган урду.]]></translation>
<footnotes></footnotes>
</aya>
<aya number="56">
<translation><![CDATA[Кийин Биз силерди ушундан соң шүгүр кылаарсыңар деп өлгөнүңөрдөн соң кайра тирилттик.]]></translation>
<footnotes></footnotes>
</aya>
<aya number="57">
<translation><![CDATA[(Силер чөлдө адашып жүргөндө) Биз үстүңөргө булутту көлөкө кылып, (асмандан) «манн» жана «салва» деген тамактарды түшүрдүк: Жегиле, Биз ырыскы кылып берген пакиза тамактардан! Алар Бизге зулум кылышпады, өздөрүнө зулум кылышты.]]></translation>
<footnotes></footnotes>
</aya>
<aya number="58">
<translation><![CDATA[Эстегиле, Биз: «Мына бул шаарга киргиле дагы, (аны мекен кылып), көңүлүңөр каалаган жерде кеңири жеп-ичкиле. Жана дарбазадан сажда кылган абалда «хиттатун» (О, Аллах, кечир) деп киргиле! Биз силердин катаңарды кечирип, жакшы амал кылуучуларга кошумча (сооптор) беребиз» дедик.]]></translation>
<footnotes></footnotes>
</aya>
<aya number="59">
<translation><![CDATA[Ошондо, залымдар («хиттатун» деген) сөздү, өздөрүнө айтылгандан башка (“хинтатун” деген) сөзгө алмаштырып коюшту.[1] Андан кийин Биз залымдарга бузукулук кылгандары үчүн асмандан азап түшүрдүк.]]></translation>
<footnotes><![CDATA[[1] Исраил урпактарын Мээримдүү Аллах таала дагы бир улук нээмат менен сынайын деп, аларга Иерусалим шаарын мекен кылып берүүнү каалады жана Аллахка моюн сунгандыктын белгиси катары, шаарга ийилип, Аллахтан кечирим сурап кирүүнү буюрду. Бирок, каапыр коом Аллахтын сөзүн башка сөзгө алмаштырып, өкүмүн мыскылдады. Сөздө кыянат кылгандар иште андан бетер кыянат кылышат. Ошондуктан, шаарга ийилип кирүүнүн ордуна көчүктөрү менен сүйрөлүп киришти. Бул каапырчылыктары алардын башына Аллахтын ар кандай балээлеринин түшүүсүнө эң чоң себептерден бири болду.]]></footnotes>
</aya>
<aya number="60">
<translation><![CDATA[Бир кезде, Муса коому үчүн суу сурап дуба кылды эле, Биз ага «Таягын менен ташты ур» - дедик. Кийин андан он эки булак оргуп чыкты. Бардык адамдар өз булактарын билишти. (Ошондо, Биз) «Аллах берген ырыскылардан жеп-ичкиле жана жер бетинде бузукулук менен ойронгерлик кылбагыла!» (дедик).]]></translation>
<footnotes></footnotes>
</aya>
<aya number="61">
<translation><![CDATA[Ошондо, силер айттыңар «О, Муса! Биз (Раббиң асмандан түшүргөн) бир түрдүү даамга сабыр-каниет кылбайбыз! Раббиңе дуба кыл, бизге жер өндүргөн жемиштерден: бадыраңдардан, сарымсактардан, буурчактардан, жасмык дандарынан, пияздардан чыгарып берсин!» Анда Муса: «Силер төмөн жемиштерди алардан жакшы нерсенин («манн» жана «сулванын») ордуна сурап жатасыңарбы?! (Каалаган) шаарга түшкүлө: сураган жемишиңер толтура! Аларга кордук-кедейлик менен (руханий) жакырлык жазылды жана Аллахтын каарына жолугушту! Анын себеби Аллахтын аяттарына каапыр болгондору жана пайгамбарларды кыянатчылык менен өлтүргөндөрү! Анын себеби, (Аллахтын өкүмүнө) каршылык кылгандары жана чектен чыккандары!]]></translation>
<footnotes></footnotes>
</aya>
<aya number="62">
<translation><![CDATA[Акыйкатта, ыйман келтиргендер, яхудийлер, христиандар жана бутка сыйынбагандардын арасынан кимиси (Жалгыз) Аллахка жана Акырет күнүнө ишенип, жакшы амалдарды жасаган болсо, Раббисинин алдында аларга арналган сооп-сыйлыктары даяр! Акыретте алар үчүн коркунуч (тозок) жок жана алар кайгы-капага батышпайт.]]></translation>
<footnotes></footnotes>
</aya>
<aya number="63">
<translation><![CDATA[Эстегиле, Биз силердин үстүңөргө Тур тоосун көтөрүп (коркутуп): “Силерге берген нерсени (Тооратты) бекем кармагыла, андагы өкүмдөрдү эсиңерге туткула, ошондо такыба болоорсуңар” деп, ант-убадаңарды алган элек.]]></translation>
<footnotes></footnotes>
</aya>
<aya number="64">
<translation><![CDATA[Андан кийин силер (убададан) кайттыңар. Эгер силерге Аллахтын пазилети жана ырайымы болбогондо, (ошол эле убакытта) зыян тартуучулардан болуп калмаксыңар.]]></translation>
<footnotes></footnotes>
</aya>
<aya number="65">
<translation><![CDATA[(О, Исраил урпактары!) Силер өзүңөрдөн бир жамааттын ишемби күн жөнүндө чектен чыкканын билдиңер. Биз аларга “Жийиркеничтүү маймылдарга айлангыла» - дедик.[1]]]></translation>
<footnotes><![CDATA[[1] Яхудилердин дини боюнча ишемби күндө аң уулоо арам болчу. Бирок, Дауд пайгамбардын доорундагы бир жамаат яхудилер Аллахтын динине куулук-шумдук жасашып, ишемби күн дарыя жээгине чуңкурларды оюп коюшуп, ага камалган балыктарды эртеси күн кармап кетишкен. Аллахтын өкүмүн шылдыңдаган ал яхудилер жамаатын Аллах жийиркеничтүү маймылдарга айланткан.]]></footnotes>
</aya>
<aya number="66">
<translation><![CDATA[Бул жазаны алардын алдындагы (замандаш) элдерге жана кийинки элдердин бардыгына үлгү, такыба кишилер үчүн сабак-насаат кылдык.]]></translation>
<footnotes></footnotes>
</aya>
<aya number="67">
<translation><![CDATA[Бир кезде, Муса коомуна “Аллах силерди бир уй союуга буюрду” дегенде алар: “Бизди шылдың кылып жатасыңбы” дешти. (Анда Муса) айтты: “Мен наадандардан[1] бири болуудан Аллахтан коргоо тилеймин”.]]></translation>
<footnotes><![CDATA[[1] Анткени, наадандар гана адамдарды мыскылдаган, пайдасы жок сөздөрдү сүйлөшөт. Адамдарды мыскылдоо акылдуу адамдын иши эмес. Муса аларга Аллахтын өкүмүн угузган болчу. Аллахтын өкүмү келгенде аны талкуулап отурбай, дароо аткарыш керек. Яхудилер болсо, өкүмдү дароо аткаруунун ордуна пайдасы жок суроолорду берүү менен баштарына ашыкча түйшүктү үйүп алышты.]]></footnotes>
</aya>
<aya number="68">
<translation><![CDATA[Алар айтышты: “Раббиңден бизге сурап бер, бизге анын (уйдун жашы) кандайлыгын айтсын”. (Муса) айтты: “Ал (Раббим) айтат: ал кары да эмес, жаш да эмес, орточо уй. Эми, (кайра-кайра сурай бербей) буюрулганды аткаргыла!”]]></translation>
<footnotes></footnotes>
</aya>
<aya number="69">
<translation><![CDATA[Алар айтышты: “Раббиңден сура, бизге анын түсүн айтсын”. Муса: “Анын (Раббимдин) айтышынча, ал көргөндүн көзүн кубанта турган сап-сары түстүү болот” - деди.]]></translation>
<footnotes></footnotes>
</aya>
<aya number="70">
<translation><![CDATA[(Дагы) алар: “Раббиңе дуба кыл анын кандайлыгын түшүндүрсүн! Чынында, уй бизге күмөндүү болуп калды. (Ушуга жооп берсең) Аллах кааласа, туура жолго түшүп алабыз” - дешти.]]></translation>
<footnotes></footnotes>
</aya>
<aya number="71">
<translation><![CDATA[(Муса) айтты: “Анын (Аллахтын) айтуусуна караганда, ал жер айдап кор болбогон, эгиндерди сугарбаган,[1] эч бир (жеринде) айыбы жок, анда өзүнүн түсүнөн башка түс да жок”. Алар: “Мына эми чындыкты айттың”- дешти жана (наадандык менен, эзмеленип, ашыкча суроолор бергени себептүү «уйду сойгула» деген буйрукту) аткара албай кала жаздашты.]]></translation>
<footnotes><![CDATA[[1] Кээ бир өлкөлөрдө өгүз менен кудуктан суу тартып чыгарышкан.]]></footnotes>
</aya>
<aya number="72">
<translation><![CDATA[(Эй, Исраил урпактары!) Эстегиле, силер бир жанды өлтүрүп, ал жөнүндө (аны ким өлтүргөнү жөнүндө) талашып калдыңар, Аллах болсо, жашырган нерсеңерди ачыкка чыгаруучу.]]></translation>
<footnotes></footnotes>
</aya>
<aya number="73">
<translation><![CDATA[Анан Биз: “Уйдун бир бөлүк эти менен аны ургула, (ал тирилет)” дедик. Аллах өлүктөрдү мына ушинтип тирилтет жана силерге, акылыңарды иштетишиңер үчүн (кудуретинин) белгилерин көргөзөт.]]></translation>
<footnotes></footnotes>
</aya>
<aya number="74">
<translation><![CDATA[Андан соң: ушундан кийин деле жүрөгүңөр катып калды! Жүрөгүңөр таш сыяктуу! Же (андан да) катуураак! Анткени, алардын кээ бирлеринен дарыялар атырылат, кээ бирлери жарылып, андан суу чыгат, кээ бирлери болсо, Аллахтан коркконунан (бекем турган жеринен) кулап кетет. Аллах силер жасаган иштерден кабарсыз эмес!]]></translation>
<footnotes></footnotes>
</aya>
<aya number="75">
<translation><![CDATA[(Оо, ыймандуулар!) Силер алардын (китеп ээлеринин) ыйманга келүүсүнөн үмүт кыласыңарбы? (Үмүт кылбай эле койгула.) Алардан бир топтору Аллахтын сөздөрүн угуп, акылдары жетип, билип калгандан кийин деле (өз каалоолоруна ылайыктап) өзгөртүп жиберишет.]]></translation>
<footnotes></footnotes>
</aya>
<aya number="76">
<translation><![CDATA[(Кээ бир мусулмандардын үмүт кылгандары жөн жеринен эмес эле. Анткени, алардын арасындагы эки жүздүүлөрү): ыймандуу кишилерге жолуккан кезде “Биз ыйман келтирдик” дешет. Эгер өздөрүнчө калышса “Эмне, аларга (мусулмандарга) Аллах силерге (Тоорат китебинде) ачык айткан нерсе жөнүндө Раббиңердин алдында өзүңөргө (каршы) далил келтирүүлөрү үчүн айтып жатасыңарбы? Акылыңарды иштетпейсиңерби?!” - дешет.[1]]]></translation>
<footnotes><![CDATA[[1] Аллах таала Тооратта Мухаммад саллаллоху алайхи ва салламдын чыныгы пайгамбар экенин ачык айткан жана муну яхудийлер жакшы билишкен. Бирок, алар муну мусулмандардан бекитишет болчу. Ал эми жанагы эки жүздүүлөрү мусулмандарга жолугуп “Биз деле Мухаммадга ыйман келтиребиз” десе, башка бирөөлөрү аларды жемелеп “Эмнеге Аллах силерге (Тоорат китебинде) ачык айткан нерселерди мусулмандарга айтып жатасыңар?! Ушул сөзүңөрдү Кыяматта, Раббиңердин алдында өзүңөргө каршы далил кылса эмне кыласыңар?! Акылыңарды иштетпейсиңерби?!” дешкен.]]></footnotes>
</aya>
<aya number="77">
<translation><![CDATA[(Китеп ээлери) ичине каткан сырларын да, ашкере нерселерин да Аллах билип турушун билишпейби?]]></translation>
<footnotes></footnotes>
</aya>
<aya number="78">
<translation><![CDATA[Алардын арасында сабатсыздары да бар. Алар китепти (Тооротту) билишпейт. Жалаң күмөндөрдү гана билишет. Алар (пайгамбарчылык жөнүндө) күмөндө гана болушат.]]></translation>
<footnotes></footnotes>
</aya>
<aya number="79">
<translation><![CDATA[Өз колдору менен китеп жазып, аны арзыбаган баага сатуу үчүн “Бул Аллахтан келген (китеп)” дей турган адамдарга катуу азап (тозок) болсун! Аларга өз колдору менен жазгандары (ыйык китепти бурмалагандары) үчүн азап болсун! Аларга (арамдан) тапкан пайдалары үчүн азап болсун!]]></translation>
<footnotes></footnotes>
</aya>
<aya number="80">
<translation><![CDATA[(Китеп ээлери) “Бизди тозок кармабайт, кармаса да (анда) саналуу күндөр (кармайт)” дешет. (Оо, Мухаммад) Сен айткын: “Эмне, силер Аллахтан убада-келишим алдыңар беле?! Аллах эч качан убадасына кыянат кылбайт. Же болбосо, өзүңөр билбеген нерселерди Аллахка (оодарып) сүйлөп жатасыңарбы?!]]></translation>
<footnotes></footnotes>
</aya>
<aya number="81">
<translation><![CDATA[Жок! (Андай эмес!) Ким бир күнөө (ширк) кылса жана күнөөлөрү аны ороп-чырмап алган болсо, тозото болушат жана анда түбөлүк калышат!]]></translation>
<footnotes></footnotes>
</aya>
<aya number="82">
<translation><![CDATA[Ал эми, (Аллахка, периштелерге, китептерге, пайгамбарларга) ыйман келтирип, салих (жакшы)[1] амалдарды жасагандар бейиш ээлери жана анда түбөлүк калышат.]]></translation>
<footnotes><![CDATA[[1] Амалдар эки шарт менен салих (жакшы) амал болот: 1) Ыклас менен б. а. Аллахтын ыраазычылыгы үчүн гана жасалса. 2) Пайгамбар саллаллоху алайхи ва салламдын Сүннөтүнө (жолуна) ылайык болсо.]]></footnotes>
</aya>
<aya number="83">
<translation><![CDATA[Эстегиле, Биз Исраил урпактарынан “Аллахтан башка Кудайга сыйынбагыла, ата-энеңерге, тууган-уругуңарга, жетимдерге, бей-бечараларга жакшылык кылгыла, адамдарга жакшы сөз айткыла, намазды толук аткаргыла жана зекетти бергиле” деп ант-убада алган элек. Кийин силер – бир аз кишиден башкаңар – жүзүңөрдү үйрүп (каапыр болуп) кеттиңер.]]></translation>
<footnotes></footnotes>
</aya>
<aya number="84">
<translation><![CDATA[Ошондо, Биз силер менен: “Бири-бириңердин каныңарды төкпөйсүңөр, журтуңардан сүргүн кылбайсыңар” деп убадалашканда, силер буга күбө болуп туруп, моюнга алган элеңер.]]></translation>
<footnotes></footnotes>
</aya>
<aya number="85">
<translation><![CDATA[Кийин, Оо, силер! Өзүңөрдү (бири-бириңерди) өлтүрүп, өзүңөрдүн бир бөлүгүңөрдү журттарынан сүргүн кылып, күнөө жана зулум менен аларга (шериктештериңерге) жардам берип жатасыңар. Эгер алар (силерге каршы согушкан диндештериңер) силердин алдыңарга туткун болуп келсе, аларга фидья (акы) төлөп чыгарып да аласыңар. Аларды сүргүн кылуу силер үчүн арам кылынган эле го?! Эмне, силер китептин (Тоораттын) бир бөлүгүнө ишенип, бир бөлүгүнө ишенбейсиңерби?![1] Силердин араңардан ким бул ишти жасаса, (Китептин бир өкүмүн аткарып, башкасын аткарбаса) анын жазасы бул дүйнө жашоосунда кордук жана Кыяматта катуу азапка жолугушат. Аллах силердин ишиңерден бейкапар эмес.]]></translation>
<footnotes><![CDATA[[1] Тооратта согуш туткундарына акы төлөп, бошотуп кетүүгө уруксат берилген болчу. Медина яхудилери өз ара согуштарда жеке каалоолоруна ылайык келгени себептүү бул өкүмдү аткарышат эле. Бирок, ошол эле учурда Тоораттагы “бири-бириңерди өлтүрбөгүлө, сүргүн кылбагыла” деген буйрукту аткарышпайт болчу. Ошондуктан Аллах таала аларды «Эмне, силер Китептин (Тоораттын) бир бөлүгүнө ишенип, бир бөлүгүнө ишенбейсиңерби?!» деп каарып жатат.]]></footnotes>
</aya>
<aya number="86">
<translation><![CDATA[Дал ошолор гана Акыреттин ордуна дүйнө жашоосун сатып алган адамдар! Алардан азап жеңилдетилбейт жана аларга жардам дагы берилбейт!]]></translation>
<footnotes></footnotes>
</aya>
<aya number="87">
<translation><![CDATA[Биз Мусага Китепти (Тооратты) бердик жана анын артынан (Тоорат менен өкүм кылуучу) пайгамбарларды жибердик. Биз Марямдын уулу Исага да Өзүбүздүн анык моожизаларыбызды берип, аны Ыйык Рух[1] менен колдодук. Ар качан бир пайгамбар силердин каалооңорго жакпаган нерсени (динди) алып келсе, силер (ыйманга келүүдөн) текеберленип жана ал пайгамбарлардан бир бөлүгүн жалганчы деп, айрымдарын өлтүрө бересиңерби?!]]></translation>
<footnotes><![CDATA[[1] Аяттагы «Ыйык Рухту» кээ бир тафсирчи аалымдар Жебирейил периште десе, кээ бирөөлөрү «Аллах тарабынан пендесин кубаттоо үчүн берилген ыйман» деп түшүндүрүшөт.]]></footnotes>
</aya>
<aya number="88">
<translation><![CDATA[(Яхудилер) “Жүрөктөрүбүз кулпуланган” дешет. Андай эмес, Аллах аларга каапырчылыктары себептүү наалат жаадырган. (Ошондуктан) алардын өтө азы ыйман келтиришет.]]></translation>
<footnotes></footnotes>
</aya>
<aya number="89">
<translation><![CDATA[Качан аларга Аллахтан өздөрүндө болгон нерсени (Тооратты) тастыктаган бир китеп (Куран) келгенде жана мындан мурун каапырларга (араб мушриктерине) каршы (дал ушул китеп жана ушул пайгамбардан) жардам күтүп жатышкан болчу. Анан, качан аларга өздөрү таанып-билген нерсе келгенде, ага каапыр болушту![1] Каапырларга Аллахтын наалаты болсун!]]></translation>
<footnotes><![CDATA[[1] Медина яхудилери Тооратта алдын ала кабар берилген пайгамбарды жакын арада биздин арабыздан чыгат деп күтүп жатышкан. Анткени, алар эгер араб мушриктери менен согушуп калчу болсо, «жакында биздин арабыздан бир пайгамбар чыгат. Биз ошол пайгамбар менен келип, силерге көргүлүктү көргөзөбүз» деп коркутушчу. Анан ошол – өздөрү күткөн, тааныган пайгамбар өздөрүнүн (хижаздыктардын) арасынан, чыкты. Бирок улуту яхуди эмес, араб (Мухаммад) эле. Ага Аллах таала Куран китебин түшүрдү. «Аларга Аллахтын алдынан өздөрүндө болгон нерсени (Тооратты) тастыктаган бир китеп (жана пайгамбар) келди». Бирок..., яхудилер кечээ гана өздөрү өтө ынтызарлык менен күтүп жаткан пайгамбардан жана ага түшүрүлгөн Курандан жүз бурушту жана каапыр болушту.]]></footnotes>
</aya>
<aya number="90">
<translation><![CDATA[Аллах Өзүнүн пазилетин пенделеринин арасынан Өзү каалаган адамга (Мухаммадга) түшүргөнүнө көралбастык кылып, Аллах түшүргөн нерсеге каапыр болуулары – өздөрүнө сатып алган нерселери кандай жаман! Ошентип, алар (Аллахтын) ачуу(су)нун үстүнө дагы (кошумча) каар менен кайтышты.[1] Каапырларга кор кылуучу азап бар.]]></translation>
<footnotes><![CDATA[[1] Алар Тооратты бурмалаганда Аллах ачууланган эле. Эми Куранга каапыр болушканда Аллахтын кошумча каарына калышты.]]></footnotes>
</aya>
<aya number="91">
<translation><![CDATA[Аларга “Аллах түшүргөн нерсеге ыйман келтиргиле” деп айтылса, биз өзүбүзгө түшүрүлгөн нерсеге (Тооратка) ыйман келтиребиз” дешти жана андан башкасына (Куранга) ал чындык жана алардагы нерсени тастыктоочу болгонуна карабай каапыр болушту, (Оо, Мухаммад!) аларга айт: “Эгер (Тооратка) ыйман келтирген болсоңор, анда эмне үчүн мурда (Тоорат менен өкүм кылган) пайгамбарларды өлтүрчүсүңөр?!"]]></translation>
<footnotes></footnotes>
</aya>
<aya number="92">
<translation><![CDATA[Жана силерге Муса анык далилдер алып келгенден кийин деле, өзүңөргө зулум кылган абалда (билип туруп) музоого сыйындыңар!]]></translation>
<footnotes></footnotes>
</aya>
<aya number="93">
<translation><![CDATA[Ошондо, Биз үстүңөргө “Тур” тоосун көтөрүп, “Биз берген нерсени (динди) бекем кармагыла жана (моюн сунуп) уккула” деп, ант-убадаңарды алганда, алар “уктук бирок, моюн сунбадык” дешкен жана каапырчылыктары себептүү жүрөктөрүнө музоо(го сыйынуу) сиңирилген! (Оо, Мухаммад) аларга айт: “Эгер “ыймандуу” болсоңор «ыйманыңар» буюрган нерселер кандай жаман!”]]></translation>
<footnotes></footnotes>
</aya>
<aya number="94">
<translation><![CDATA[(Оо, Мухаммад, яхудийлерге) айт: “Эгер (силер ойлогондой) Аллахтын алдындагы акырет жайы (бейиш) башка адамдарга эмес, жалгыз силер үчүн гана болсо, анда өлүмдү тилегилечи, эгер чынчыл болсоңор”.]]></translation>
<footnotes></footnotes>
</aya>
<aya number="95">
<translation><![CDATA[Алар өз колдору менен жасаган (аябай көп күнөө) нерселер себептүү, аны (өлүмдү) эч арзуу кылышпайт. Аллах залым адамдарды Билүүчү!]]></translation>
<footnotes></footnotes>
</aya>
<aya number="96">
<translation><![CDATA[Сен аларды (бул) жашоого мушриктерден бетер, адамдардын эң сугалагы экенин көрөсүң. Алардан кээ бирөөлөрү миң жыл жашоону эңсешет. Бирок, аны (ошончо көп) жашоо дагы азаптан ажыратып кала албайт. Аллах алардын бардык иштерин көрүүчү!]]></translation>
<footnotes></footnotes>
</aya>
<aya number="97">
<translation><![CDATA[Айт: “Кимде-ким Жебирейилге душман болсо (анда, Аллахтын Өзүнө душман! Анткени,) ал (периште) сенин жүрөгүңө, өзүнөн мурунку китептерди тастыктаган жана ыймандуулар үчүн туура жол, кушкабар болгон Куранды, Аллахтын гана уруксаты менен түшүргөн.]]></translation>
<footnotes></footnotes>
</aya>
<aya number="98">
<translation><![CDATA[Кимде-ким Аллахка, Анын периштелерине, пайгамбарларына, Жебирейилге жана Мекаилге душман болсо, анда Аллах (ал) каапырларга албетте, душман!]]></translation>
<footnotes></footnotes>
</aya>
<aya number="99">
<translation><![CDATA[Биз сага анык аян-далилдерди түшүрдүк. Эми аларга бузуку адамдар гана каапыр болушат.]]></translation>
<footnotes></footnotes>
</aya>
<aya number="100">
<translation><![CDATA[Алар ар качан (Аллах таалага) ант-убада беришсе, алардан бир бөлүгү (кайра-кайра) буза беришеби?! Чынында, алардын көпчүлүгү ыйман келтиришпейт.]]></translation>
<footnotes></footnotes>
</aya>
<aya number="101">
<translation><![CDATA[Качан аларга Аллах тарабынан алардагы нерсени (Тооратты) тастыктаган элчи (Мухаммад) келгенде, Китеп берилген адамдардан (көпчүлүк) бөлүгү Аллахтын (Куран) китебин билмексен болуп, аркасына таштап коюшту. (Ким чындыкка көнбөсө, жалганга көнүп калат. Яхудилер дал ушундай абалга туш болушту. Аллахтын акыйкат китебин таштап коюшту эле...)]]></translation>
<footnotes></footnotes>
</aya>
<aya number="102">
<translation><![CDATA[Сулайман(пайгамбар)дын падышалык доорунда шайтандар үйрөткөн нерселерге (сыйкырга) ээрчип калышты.[1] Сулайман каапыр (сыйкырчы) болгон эмес, бирок, адамдарга сыйкырды үйрөткөн шайтандар каапыр болушкан. Вавилондогу Харут жана Марут (деген) эки периштеге түшүрүлгөн нерсеге (сыйкырга ээрчип калышты.) Ал экөө “Биз фитна (адамдарды сыноо үчүн жиберилгендер) болобуз (сыйкырды үйрөнүп) каапыр болуп калбагыла” деп (насаат) айтпай туруп эч кимге үйрөтүшкөн эмес. Ошентсе да, (яхудилер) алардан эрди-катындын арасын ажырата турган нерселерди үйрөнүшөт. Алар (сыйкырды үйрөнгөн яхудилер) Аллахтын уруксаты болмоюнча, аны менен эч кимге зыян жеткире алышпайт. Жана алар пайдалуу нерсени эмес, өздөрүнө зыян жеткире турган нерселерди үйрөнүштү. Алар, (яхудилер) аны (сыйкырды) сатып алгандар үчүн Акыретте насип жок экенин билишет болчу. Жандарынын (азапка калуусунун) эсебине сатып алган нерселери кандай жаман! Алар муну билишсе кана!]]></translation>
<footnotes><![CDATA[[1] Сулайман пайгамбар яхудилердин падышасы эле. Ага Аллах жиндердин шамалдардын үстүнөн бийлик берип, бардык айбанаттардын, куштардын, курт-кумурскалардын тилин билдирген. Бул касиеттер пайгамбарларга гана бериле турган керемет болчу. Ал эми, ошол доордогу каапыр жин-шайтандар элдерге "Мына көрдүңөрбү, Сулайман – сыйкырчы. Келгиле, биз дагы силерге сыйкыр үйрөтөбүз. Анан Сулайманга окшоп ар нерсеге өкүмдар болуп каласыңар" деп яхудийлерге сыйкыр үйрөтө баштады. Шарият боюнча сыйкыр каапырчылык: "Сулайман каапыр (сыйкырчы) болгон эмес бирок, адамдарга сыйкырды үйрөткөн шайтандар каапыр болушкан". Кийин Аллах адамдарга моожиза менен сыйкырдын арасын ажыратып берүү үчүн азыркы Ирак мамлекетиндеги Вавилон (Бабыл) деген шаарга Харут жана Марут деген эки периштени адам кейпинде түшүрөт. Алар элдерге моожиза менен сыйкырдын айырмасын таанытып, моожиза – бул пайгамбарларга гана бериле турган нерсе, ал эми, сыйкыр илимин жиндер дагы, адамдар дагы, билишет жана бири-бирине үйрөтө алышат. Моожизаны адам адамга үйрөтө албайт. Моожиза – бул Аллахтын белеги. Сыйкыр – бул каапырлык. Аллах силерди сынаш үчүн бизди сыйкыр илими менен жиберди. Напсиңерге алданбагыла "Биз фитна (адамдарды сыноо үчүн жиберилгендер) болобуз (сыйкырды үйрөнүп) каапыр болуп калбагыла дешти. Пайгамбарыбыздын доорундагы кээ бир яхудийлер дагы Сулайман сыйкырчы болгон деген ишеним менен сыйкыр үйрөнүшкөн. Пайгамбарыбыз сунуш кылган Куранды артты көздөй ыргытып жиберишип, сыйкыр илимине берилип кетишкен. Алар сыйкыр менен өздөрүнө жакпаган кишилерге зыян жеткирүүнү, эр-катындардын арасын ажыратып же "ысытып" жиберүүнү адат кылып алышты.]]></footnotes>
</aya>
<aya number="103">
<translation><![CDATA[Кана эми, алар ыйманга келип, такыба болушса! Аллах тарабынан болгон сооптор жакшы эле го! Кана эми, алар муну билишсе!]]></translation>
<footnotes></footnotes>
</aya>
<aya number="104">
<translation><![CDATA[Оо, ыйман келтиргендер! “Раинаа” дебегиле, “унзурнаа” дегиле.[1] Жана (Аллахтын аяттары менен пайгамбардын хадистерин) уккула. Каапырларга жан ооруткан азап бар.]]></translation>
<footnotes><![CDATA[[1] Пайгамбарыбыз сахабаларга дин өкүмдөрүн үйрөтүп жатканда алар “Бизге көңүл буруп, жайыраак окуңуз” демекчи болуп, сөздүн түз маанисинде “раинаа” дешет болчу. Бирок, кыңыр көңүлдүү яхудилер бул сөздү угаар замат пайгамбарыбызды шылдың кыла баштады. Анткени, алардын тилинде дагы башка уңгудан келип чыккан «раинаа» деген сөз бар болуп, анын мааниси «наадан», «акмак» дегенди билдирчү. Алар пайгамбарыбызга келип, «раинаа», «раинаа» деп тийише башташты. Ушул себептен Аллах таала мусулмандарга “раинаа” сөзүн, ушул эле сөздүн дагы бир синоними “унзурнаа” деген сөзгө алмаштырып, айтууну буйурду.]]></footnotes>
</aya>
<aya number="105">
<translation><![CDATA[Китеп берилгендер (яхудилер менен христиандар) жана мушриктер (жүрөктөрүндө болгон көралбастык жана жек көрүү себептүү) силерге Раббиңер тарабынан бир жакшылык (вахий) түшүүсүн каалашпайт. (Бирок) Аллах Өз ырайымын Өзү каалаган адамдарга гана атайын тартуу кылат. Аллах улук пазилет Ээси!]]></translation>
<footnotes></footnotes>
</aya>
<aya number="106">
<translation><![CDATA[Эгер Биз (Курандан) бир аятты “насх” кылсак (өкүмүн жойсок) же аны (пенделерге) унуттурсак (анын ордуна) андан да жакшыраагын же болбосо ошого окшогонун келтиребиз. Аллах бардык нерсеге Кудуреттүү экенин билбедиңби?]]></translation>
<footnotes></footnotes>
</aya>
<aya number="107">
<translation><![CDATA[Асмандар жана жер өкүмдарлыгы (жалгыз) Аллахка таандык экенин жана силерге Аллахтан башка эч бир кожоюн, эч бир жардамчы жок экенин билбейсиңби?!]]></translation>
<footnotes></footnotes>
</aya>
<aya number="108">
<translation><![CDATA[Же болбосо (оо, ыймандуулар), пайгамбарыңарга, мурун Мусага (яхудилер тарабынан каяша) суроо берилгени сыяктуу суроо узатууну каалайсыңарбы?![1] Ким ыйманды каапырчылыкка алмаштырса, туура жолдон адашканы ошол.]]></translation>
<footnotes><![CDATA[[1] Яхудилер көкбеттик менен Муса пайгамбарга «Бизге Аллахты анык көргөзүп бер!» деген каяша суроону беришкен. Аллах менен пайгамбарынан келген өкүмдөр эч бир каяшасыз кабыл алынуусу зарыл. Антпесе, бул жорук «ыйманды каапырчылыкка алмаштыруу» болуп калат.]]></footnotes>
</aya>
<aya number="109">
<translation><![CDATA[Китеп ээлеринен көпчүлүгү, аларга чындык анык билинип калгандан кийин деле, көралбастыктарынан улам, силерди момун болгонуңардан соң каапырчылыкка кайтарууну абдан каалашат. Бирок, силер Аллахтын өкүмү келгиче аларды кечирип, көтөрүмдүү болуп тургула. Албетте, Аллах ар нерсеге Кудуреттүү.]]></translation>
<footnotes></footnotes>
</aya>
<aya number="110">
<translation><![CDATA[Намазды толук аткаргыла, зекетти бергиле. Өзүңөр үчүн эмне жакшылык жасасаңар, аны Аллахтын алдында (сооп иретинде) табасыңар. Албетте, Аллах силердин бардык ишиңерди Көрүүчү.]]></translation>
<footnotes></footnotes>
</aya>
<aya number="111">
<translation><![CDATA[(Китеп ээлери) “Бейишке яхудилер же христиандар гана кирет” дешти. Бул алардын кыялдарынан башка эмес. Сен (оо, Мухаммад, аларга) айт: “Эгер сөзүңөр чын болсо, анда далилиңерди алып келгиле!”]]></translation>
<footnotes></footnotes>
</aya>
<aya number="112">
<translation><![CDATA[Андай эмес! Кимде-ким жакшылык жасаган[1] абалда Аллахка жүзүн (өзүн) толук багынтып, иштерин Аллах үчүн калыс кылса, ал үчүн Раббисинин алдында сообу (бейиши) даяр. Аларга эч коркунуч болбойт жана эч кайгы-капага батышпайт.]]></translation>
<footnotes><![CDATA[[1] Бул аяттагы «жакшылык кылуу» деген сөз «Аллахтын Өзүнө гана эч кимди жана эч нерсени шерик кылбай сыйынуучу» деген маанини билдирет. Мына ушул далилдүү аяттардан улам ким бейишке, ким тозокко барышы маалым болот.]]></footnotes>
</aya>
<aya number="113">
<translation><![CDATA[Яхудилер: “Христиандар чындыктын үстүндө эмес” дешет. Христиандар болсо “Яхудилер чындыктын үстүндө эмес” дешет. Дагы алар Китеп (Тоорат жана Инжил) окушат! (Китеп окууну) билбей турган адамдар (мушриктер) да ошолордун сөзүндөй сөз сүйлөшөт. Кыяматта алардын талашкан маселелери жөнүндө Аллах (Өзү гана) өкүм кылат.]]></translation>
<footnotes></footnotes>
</aya>
<aya number="114">
<translation><![CDATA[Анын ичинде Өз(үнүн улуу) ысымы зикир кылына турган Аллахтын мечиттеринен тыйган жана аларды бузуп-талкалоого аракет кылган адамдардан өткөн заалым (каапыр) барбы?![1] Алар мечиттерге Аллахтан корккон абалда гана кирүүгө мүмкүн. Алар үчүн бул дүйнөдө шерменделик, акыретте чоң азап бар.]]></translation>
<footnotes><![CDATA[[1] Эгер мечиттерди бузуу эң чоң заалымдык болсо, демек, түз жана көчмө маанисинде мечиттерди куруу (аларды намаз окуучулар менен толтуруу) эң чоң ыймандуулук экен. Аллах дагы бир аятта: { إِنَّمَا يَعْمُرُ مَسَاجِدَ اللَّهِ مَنْ آمَنَ بِاللَّهِ وَالْيَوْمِ الْآخِرِ } “Албетте, Аллахтын мечиттерин Аллахка жана акырет күнүнө ишенген, намаз окуп, зекет берген жана Аллахтан башка эч кимден коркпогон адамдар гана курушат” – деген.]]></footnotes>
</aya>
<aya number="115">
<translation><![CDATA[Чыгыш дагы, Батыш дагы Аллахка таандык. Кай тарапка жүз бурсаңар, Аллахтын Жүзү (кыбыласы) ошол жакта. Албетте, Аллах (тааланын пазилети) Кенен (жана Ал бардыгын) Билүүчү.[1]]]></translation>
<footnotes><![CDATA[[1] Мусулмандар буга чейин Байтул Макдис (Иерусалим) тарапка карап намаз окушчу. Кийин Кааба тарапка карап окууга буйрук (вахий) келди. Бардык тарап Аллахтын Өзүнүкү болгон соң, кай тарапты кыбыла кылуу анын Өз ыктыяры. Ошондой эле, бул аят төө, ат же ушул сыяктуу улоодо баратып, ошол эле багытка карап намаз окуган, же болбосо кыбыланы аныктай албай, күмөн менен бир тарапты максат кылып окуп, кийин адашканын түшүнгөн, жана ооруп жатканы себептүү кыбылага жүзүн бура албай, мүмкүн болгон тарапка гана жүз буруп намаз окуган адамдардын намаздары кабыл экенин билдирет.]]></footnotes>
</aya>
<aya number="116">
<translation><![CDATA[(Яхудилер, христиандар жана мушриктер) “Аллахтын баласы бар” - дешет. Аллах (алар сыпаттаган кемчиликтерден) Таза. Тескерисинче, Жер жана асмандардагы бардык нерселер Аныкы (жана) бардыгы Ага моюн сунат.]]></translation>
<footnotes></footnotes>
</aya>
<aya number="117">
<translation><![CDATA[Аллах асмандар жана жердин Жаратуучусу. Эгер бир ишти өкүм кылса, ага “бол!” дейт жана ал иш (ошол замат) болот.]]></translation>
<footnotes></footnotes>
</aya>
<aya number="118">
<translation><![CDATA[Наадан адамдар (Мекке мушриктери) “Кана эми, Аллах бизге сүйлөсө же бизге (Аллахтан) аян-белгилер келсе!” - дешет. Алардан мурункулар да ушулардын сөзүнө окшогон сөздөрдү айтышкан. Бардыгынын жүрөгү окшош. Биз далилдерди анык ишенгендерге баяндадык.]]></translation>
<footnotes></footnotes>
</aya>
<aya number="119">
<translation><![CDATA[(Оо, Мухаммад!) Биз сени чындык менен (өзүңө ээрчигендерге бейиштен) куш кабар айтуучу жана (сага каршы чыккандарга тозок жөнүндө) коркунучтуу кабар жеткирүүчү кылып жибердик. Сен тозокко түшүүчүлөр үчүн жоопкер эмессиң.[1]]]></translation>
<footnotes><![CDATA[[1] "Анткени, сенин вазыйпаң жеткирүү, Биздин вазыйпабыз эсеп-кысап кылуу" - дейт Аллах таала дагы бир аятта.]]></footnotes>
</aya>
<aya number="120">
<translation><![CDATA[Яхудилер менен христиандар сенден, алардын динине ээрчимейинче эч ыраазы болушпайт. (Сен аларга) “Аллахтын (мага түшүргөн) хидаяты гана туура жол!” дегин. Эгер сен өзүңө (Раббиң тарабынан) келген илимден кийин деле алардын каалоо-кызыкчылыктарына ээрчип кетчү болсоң, анда сага Аллах тарабынан эч кандай жакын (дос) жана жардамчы болбойт!]]></translation>
<footnotes></footnotes>
</aya>
<aya number="121">
<translation><![CDATA[Биз китеп (Тоорат) берген адамдар (арасындагы анын бардык өкүмдөрүнө моюн сунгандары) аны туура (бурмалабай) окушат. Ошолор ага (Куранга) ыйман келтиришет. Ал эми, кимде-ким ага ыйман келтирбесе, ошолор (эки дүйнөдө) зыян көрүүчүлөр!]]></translation>
<footnotes></footnotes>
</aya>
<aya number="122">
<translation><![CDATA[Эй, Исраил урпактары! Силерге берген жакшылыгымды жана (бир мезгилдерде) силерди бардык ааламдан абзел кылганымды эстегиле.]]></translation>
<footnotes></footnotes>
</aya>
<aya number="123">
<translation><![CDATA[Эч ким башка бир адамга жардам бере албай турган жана (Аллахтан уруксат болмоюнча) эч кимден шапаат кабыл кылынбай турган, эч кимден (күнөөсүнөн кутулуу үчүн) акы-төлөм алынбай турган жана эч кимге жардам берилбей турган күндөн (кыяматтан) корккула!]]></translation>
<footnotes></footnotes>
</aya>
<aya number="124">
<translation><![CDATA[Эстегин: Раббиси Ибрахимди бир нече сөздөр менен сынады эле, аларды толук аткарды. (Анан ага) “Мен сени (бардык) адамдарга (динде) жолбашчы кыламын” деди. (Ибрахим) айтты: “Менин урпактарымдан дагы (жолбашчыларды чыгара көр).[1] (Анда Аллах:) “Менин убадам заалым (каапыр) адамдарга тийбейт” - деди.]]></translation>
<footnotes><![CDATA[[1] Яхудилер дагы, арабдар дагы Ибрахим алейхис-саламдын урпактары. Аллах яхудилер арасынан Якуб, Муса, Дауд, Сулайман, Иляс, жана башка салих (таза ибадаттуу) адамдарды динде жолбашчы кылды. Яхудилерден чыккан эң акыркы жолбашчы (пайгамбар) – Иса алейхис-салам. Андан кийин яхудилердин арасынан пайгамбарчылык жүгүн көтөрүп кетүүгө ылайык адам чыкпады. Аллах эң акыркы пайгамбарды арабдар арасынан тандап алууну каалады.]]></footnotes>
</aya>
<aya number="125">
<translation><![CDATA[Жана эстегин, Биз Үйдү (Каабаны) адамдар умтулуп бара турган жай жана тынч орун кылып: “Ибрахимдин ордун[1] ибадат жайы кылып алгыла” (деп буюрдук). Ибрахим менен Исмаилге: “Менин Үйүмдү тооп кылуучулар, эьтикафка отуруучулар[2], рүкү жана сажда кылуучулар үчүн (ширктен, күнөөдөн жана нажастардан) тазалагыла” деп вахий (буйрук) кылдык.]]></translation>
<footnotes><![CDATA[[1] "Ибрахимдин орду" бул – Ибрахим пайгамбар Каабаны куруп жатканда бутунун астына койгон таш жана ага түшүп калган изи. (Тафсиру Муяссар). Ошондой эле, "Ибрахимдин орду" деген сөздү ажылыктын шарттарынан болгон тооп, саай (Сафа-Марва тоосунун аралыгында жүгүрүү), Арафат жана Муздалифа өрөөндөрүндө туруу, шайтанга таш атуу, курмандык чалуу ж.б. Ибрахим пайгамбар аткарган иштерге карата колдонсо да болот. Анткени, айтылган жерлердин ар биринде Ибрахимдин орду бар. (Садий).
[2] "Эьтикафка отуруу" – бул мусулман пенденин үйдөн, дүйнө түйшүктөрүнөн арылып, белгилүү убакытты ниет кылып, кайсы бир мечитте ибадат, дуба менен күн өткөрүүсү.]]></footnotes>
</aya>
<aya number="126">
<translation><![CDATA[Эстегин, Ибрахим (Раббисине дуба кылып) “Оо, Раббим! Бул жерди тынч шаар кылгын жана анын элинин арасынан Аллахка жана акырет күнүнө ишенген адамдарды (ар түркүн) мөмө-жемиштер менен ырыскылай көр!”- дегенде, Аллах айтты: “Каапыр болгон адамды дагы (ошол ырыскылар менен) бир аз пайдалантам. Анан тозок азабына мажбурлап киргизем. Ал кандай жаман акыбет!]]></translation>
<footnotes></footnotes>
</aya>
<aya number="127">
<translation><![CDATA[Эстегин, Ибрахим менен (баласы) Ысмайыл экөө Үйдүн (Каабанын) пайдубалын көтөрүп жатып (мындай деп дуба кылышты): “О, Раббибиз! Бизден (ушул ишибизди) кабыл кыла көр! Албетте, Сен Угуучу, Билүүчүсүң!]]></translation>
<footnotes></footnotes>
</aya>
<aya number="128">
<translation><![CDATA[Оо, Раббибиз! Бизди Өзүңө моюн сунуучулардан кыл! Биздин урпактарыбыздан Өзүңө мусулман (моюн сунуучу) үммөт (чыгар!) жана бизге (ажы мезгилинде жасалчу) ибадаттарыбызды үйрөт! Биздин тооболорубузду кабыл кыл! Албетте, Сен тообону кабыл кылуучу, Мээримдүүсүң!]]></translation>
<footnotes></footnotes>
</aya>
<aya number="129">
<translation><![CDATA[Оо, Раббибиз! Алардын (урпактарыбыздын) арасынан, аларга Сенин аяттарыңды окуп берүүчү, Китеп жана Даанышмандыкты үйрөтүүчү жана аларды (ширктен ж.б. күнөө иштерден) тазартуучу бир пайгамбар жибер! Албетте, Өзүң Жеңүүчү жана Даанышмансың!”[1]]]></translation>
<footnotes><![CDATA[[1] Ибрахим жана Исмаилдин бул дубалары кабыл болуп, Аллах таала Исмаил урпактарынын арасынан Мухаммад саллаллоху алайхи ва салламды чыгарды. Ал өз үммөттөрүнө Аллахтан келген китеп – Куранды окуп берди жана өзүнүн Даанышман Сүннөттөрүн үйрөттү. Ошондуктан, пайгамбарыбыз саллаллоху алайхи ва саллам бир хадисинде: “Мен - атам Ибрахимдин дубасымын” деген.]]></footnotes>
</aya>
<aya number="130">
<translation><![CDATA[«Ибрахимдин Дининен[1] наадан адамдар гана баш тартат. Биз Ибрахимди бул дүйнөдө (элдерге жолбашчы кылып) тандап алдык жана ал Акыретте да (жогорку даражалуу) салих адамдардан».]]></translation>
<footnotes><![CDATA[[1] Ибрахимге берилген диндин негизин «Аллахтын шериги жана окшошу жок» деген ишеним (тавхид) түзгөн. Бул ишеним мусулмандарда гана бар. Демек, Ибрахим мусулман, анын дини ислам болгон!]]></footnotes>
</aya>
<aya number="131">
<translation><![CDATA[Эстегин, Раббиси ага “Мусулман бол!” (Өзүмө гана моюн сун!) дегенде, ал (ыклас жана сүйүү менен) “Ааламдардын Раббисине моюн сундум (мусулман болдум)” деди.[1]]]></translation>
<footnotes><![CDATA[[1] Яхудилер Ибрахимдин дининде эмес. Анткени алар «Узайр – Аллахтын баласы» деп ширк кылышты. Христиандар дагы Ибрахимдин дининде эмес. Себеби алар «Иса – Аллахтын баласы» деп мушрик болушту. Ибрахим муваххид (Аллахка шерик кошпой, жалгыз Өзүнө сыйынуучу) болгон. Анын дини Тавхид эле. Бул дин азыр мусулмандарда гана бар.]]></footnotes>
</aya>
<aya number="132">
<translation><![CDATA[Ибрахим өзүнүн балдарына ушул гана динди осуят кылып калтырган. Жана Яькуб дагы балдарына: “Оо, балдарым, Аллах силерге ушул динди тандады. Эми, силер (жалгыз Аллахтын Өзүнө) моюн сунган (мусулман) абалда гана өлгүлө” деп осуят кылган.]]></translation>
<footnotes></footnotes>
</aya>
<aya number="133">
<translation><![CDATA[Силер, Яькубга[1] өлүм келген убакытта күбө болдуңар беле?! Ал балдарына[2] :“Менден кийин эмнеге сыйынасыңар?” дегенде, алар: “Сенин жана аталарың Исхак, Ысмайыл, Ибрахимдердин кудайы – жалгыз Кудайга (Аллахка) сыйынабыз. Жана биз Ага моюн сунуучубуз” дешкен.]]></translation>
<footnotes><![CDATA[[1] Медина яхудилери пайгамбарыбыз саллаллоху алайхи ва салламга келип: “Биз бабабыз Ибрахимдин, андан соң чоң атабыз Яькубдун дининдебиз” дешти. Ошондуктан, Аллах кийинки аятта алардын ойлорун төмөндөгүчө жокко чыгарат:
[2] Яькубдун он эки баласы бар эле. Ошол он экиден яхудилердин он эки уруусу тараган. Он эки баланын биринин аты Яхуда эле. «Яхуди» деген улуттук наам ошонун атынан алынган.]]></footnotes>
</aya>
<aya number="134">
<translation><![CDATA[Бул үммөттөр өтүп кетишти. Алар өз иштерине жооп берет, силер өз ишиңерге жооп бересиңер. Алар жасаган иштер үчүн силер суракка тартылбайсыңар.]]></translation>
<footnotes></footnotes>
</aya>
<aya number="135">
<translation><![CDATA[Алар “Яхуди же христиан болсоңор гана туура жол табасыңар” дешет. Сен аларга айт: “Андай эмес! Ибрахимдин таухидге негизделген дини(не гана ээрчийбиз!) Жана ал (Ибрахим) мушриктерден болбогон!”]]></translation>
<footnotes></footnotes>
</aya>
<aya number="136">
<translation><![CDATA[Айткыла (Оо, ыймандуулар): “Биз Аллахка, Бизге түшүрүлгөн нерселерге жана Ибрахимге, Исмаилге, Исхакка, Яькубга жана ошолордун урпактарына түшүрүлгөн нерселерге, жана Мусага, Исага жана башка пайгамбарларга Раббиси тарабынан берилген нерселерге ыйман келтирдик. Биз пайгамбарлардын эч биринин арасын ажыратпайбыз жана биз Аллахка моюн сунуучуларданбыз”.]]></translation>
<footnotes></footnotes>
</aya>
<aya number="137">
<translation><![CDATA[(Оо, момун-мусулмандар!) Эгер алар (яхудийлер менен христиандар) силер ыйман келтиргендей ыйман келтиришсе, (ошондо гана) туура жол табышат. А эгер жүз буруп кетишсе, анда алар (силерге) душман. Алардан сени Аллахтын Өзү сактайт. Ал – Угуучу, Билүүчү.]]></translation>
<footnotes></footnotes>
</aya>
<aya number="138">
<translation><![CDATA[Аллахтын бойогу (дини менен бойонгула).[1] Ким Аллахтан жакшыраак бойой алат?! Жана “Биз Ага гана ибадат кылуучубуз” (дегиле).]]></translation>
<footnotes><![CDATA[[1] Чынында, Аллахтын дини – бойок сыяктуу. Эгер мусулман адам Дин-Ислам эрежелеринин бардыгын карманып жүрсө, жатканда, турганда, иштегенде, адамдар менен мамилесинде диний баалуулуктарды сактаса жана динчилдик анын табиятына айланып калса, ал адам дароо эле башкалардан өзгөчөлөнүп, жакшы жагына өзгөрүп калат.]]></footnotes>
</aya>
<aya number="139">
<translation><![CDATA[Айткын: “Биз менен Аллах жөнүндө талашасыңарбы?” Ал биздин да Раббибиз, силердин да Раббиңер. Бизге өз иштерибиз, силерге өз иштериңер. Жана биз Анын Өзүнө гана ыклас кылуучуларбыз.]]></translation>
<footnotes></footnotes>
</aya>
<aya number="140">
<translation><![CDATA[Же силер (оо, китеп ээлери): “Ибрахим, Исмаил, Исхак, Яькуб жана (алардан кийинки) муундар яхуди же христиан болгон” дейсиңерби? Айткын: “Силер көбүрөөк билесиңерби же Аллах (көбүрөөк билеби)?!” Өздөрүнүн алдындагы (китепте жазылган) күбөлүктү Аллахтан жашыргандардан өткөн залым барбы?! Аллах силер жасаган (бузуку) иштерден бейкапар эмес.]]></translation>
<footnotes></footnotes>
</aya>
<aya number="141">
<translation><![CDATA[Бул үммөттөр өтүп кетишти. Алар өз иштерине жооп берет, силер өз ишиңерге жооп бересиңер. Алар жасаган иштер үчүн силер суракка тартылбайсыңар.]]></translation>
<footnotes></footnotes>
</aya>
<aya number="142">
<translation><![CDATA[Жакында адамдардын акылсыздары: “Аларды (мусулмандарды) мурун өздөрү жүздөнгөн кыбылаларынан жүз бурдурганы эмне?” дешет. Айткын: “Чыгыш дагы, Батыш дагы Аллахка таандык. Каалаган пендесин туура жолго баштайт».[1]]]></translation>
<footnotes><![CDATA[[1] Бул аят келечектен кабар берген моожиза болуу менен бирге мусулмандардын көңүлүн көтөрүү маанисин да өз ичине камтыган. Мусулмандар Мединага көчүп барганда бир жарым жыл аралыгында Байтул-Макдис (Иерусалим) тарапка карап намаз окууга буюрулушкан болчу. Мында Аллах тааланын хикмат – Даанышмандыгы бар эле. Аллах таала бул окуяны яхудийлер мыскылдап кабыл алышын, Аллахтын өкүмүнө каяша айтышаарын, «Мусулмандарды кыбылаларынан эмне бурду?» дешип, ызы-чуу көтөрүшүн алдын ала кабар берди жана бул алар тарабынан боло турган акмакчылык экенин айтты. Анткени, Динге моюн сунган акылдуу адамдар, Дин ээси болгон Аллахтан кандай буйрук келсе, аны талкуулап отурбай, дароо моюн сунушат. Аллах таала айтат: “Аллах жана Анын элчиси бир ишти буюрганда, эч бир момун эркек же момун аял үчүн аны талкуулоого эрк-ыктыяр калбайт”. Демек, дароо моюн сунуулары зарыл.]]></footnotes>
</aya>
<aya number="143">
<translation><![CDATA[Ошондой эле, биз силерди, (өз илим-адилетиңер менен) адамдардын үстүндө күбө болуп турууңар үчүн жана пайгамбар силердин үстүңөрдө күбө болуп турушу үчүн орто үммөт кылдык. (Оо, Мухаммад) сен мурун жүздөнгөн кыбыланы Биз пайгамбарга ээрчиген адамдарды артына бурулуп, (динден кайтып) кеткен адамдардан билип (ажыратып) алыш үчүн өзгөрттүк. Бул (кыбыланы өзгөртүү) оор иш. Бирок, Аллах туура багыт берген адамдарга оор эмес.[1] Аллах силердин ыйманыңарды текке кетирбейт.[2] Аллах адамдарга өтө Ырайымдуу жана Мээримдүү. (Кыбыла Иерусалим тарапка бурулганы менен пайгамбарыбыз саллаллоху алайхи ва салламдын жүрөгү Каабаны самап, сагынып турат эле)]]></translation>
<footnotes><![CDATA[[1] Пайгамбарыбыз Мединага хижрат кылып барганда, Аллахтын буйругу менен, он алты же он жети ай Байтул Макдис (Иерусалим) тарапка карап намаз окуду. Бул мусулмандар үчүн оор иш эле. Ошентсе да, ыйманы бекем мусулмандар Аллахтын амирине кийгилишпей жана каяша кылбай, Байтул Макдиске карап намаз окуй беришти. Бирок, кээ бир ыйманы бош жана улутчул арабдар динден кайтып кетишти. Мына ушундай Даанышмандык менен Аллах таала Өз пайгамбарына "(моюн сунуп) ээрчиген адамдарды артына бурулуп, (динден кайтып) кеткен адамдардан" ажыратып, билгизип койду.
[2] Бул аятта Ахлу Сунна вал Жамаа аалымдарынын "мусулмандын дене мүчөлөрү менен аткарган амалдары дагы ыймандын курамына кирет" деген пикирлерине далил бар. Анткенит, кыбла өзгөргөндө кээ бир мусулмандар "биздин абалкы кыблага карап окуган намаздарыбыз эмне болот?" деп кейий башташты. Ошондо, Аллах намазды ыйман деген сөз менен белгилеп, "Аллах силердин ыйманыңарды текке кетирбейт" деген аятты түшүрдү.]]></footnotes>
</aya>
<aya number="144">
<translation><![CDATA[(Оо, Мухаммад!) Биз кээде жүзүңдүн «асманда кезгенин» көрөбүз жана сени өзүң ыраазы болгон кыбылага бурабыз. Эми сен жүзүңдү Масжид аль-Харам (Кааба) тарапка бур! (Оо, момундар, силер дагы) кайда болсоңор (намазда) жүзүңөрдү ошол тарапка бургула! Ал эми, китеп берилген элдер (яхудий жана христиандар) деле анын (кыбыланын Кааба тарапка бурулганын) Раббисинен келген чындык (вахий) экенин айкын билип турушат. Аллах силердин ишиңерден кабарсыз эмес!]]></translation>
<footnotes></footnotes>
</aya>
<aya number="145">
<translation><![CDATA[Эгер сен Китеп берилгендерге бардык далилдерди келтирип (алдына тизип) койсоң да, алар сенин кыбылаңа ээрчибейт. Сен да алардын кыбыласына эргешүүчү (эрчишүүчү) эмессиң. Дагы алар бири-биринин кыбыласына да ээрчишпейт. Эгер сен өзүңө (Аллахтан) келген илимден кийин деле алардын кызыкчылыгына эргешүүчү (эрчишүүчү) болсоң, анда сен сөзсүз заалымдардан болуп каласың.]]></translation>
<footnotes></footnotes>
</aya>
<aya number="146">
<translation><![CDATA[Биз китеп (Тоорат жана Инжил) берген адамдар аны өз балдарын тааныган сыяктуу таанышат. (Анан ошол, пайгамбар – Мухаммад келгенде) алардан көпчүлүгү чындыкты билип туруп, жаап-жашыра башташты.]]></translation>
<footnotes></footnotes>
</aya>
<aya number="147">
<translation><![CDATA[(Оо, Мухаммад) Акыйкат – Раббиң тарабынан! Демек сен эч качан шектенүүчүлөрдөн болбогун!]]></translation>
<footnotes></footnotes>
</aya>
<aya number="148">
<translation><![CDATA[Ар бир (диндеги) адамдын жүздөнөр тарабы (кыбыласы) бар. Бири-бириңерден озуп жакшылык жасагыла! Силер кайда болсоңор да, Аллах бардыгыңарды (Кыямат күндүн эсеп-китеби үчүн) чогултуп алат. Аллах бардык нерсеге Кудуреттүү.]]></translation>
<footnotes></footnotes>
</aya>
<aya number="149">
<translation><![CDATA[Кай тараптан (сапарга) чыксаң да жүзүңдү “Аль-Харам” мечити тарапка бур! Ал – Раббиң тарабынан болгон (айныгыс) Чындык! Аллах силердин ишиңерден кабарсыз эмес.]]></translation>
<footnotes></footnotes>
</aya>
<aya number="150">
<translation><![CDATA[Кай тараптан чыксаң да, жүзүңдү “Аль-Харам” мечити тарапка бур! Силер дагы (оо, момундар,) үстүңөрдөн адамдарга далил болуп калбаш үчүн, кай жерде болсоңор да жүзүңөрдү ал тарапка бургула! Ал эми, алардын арасынан заалым болуп бүткөн адамдар (далилге деле карабай, бузук сөздөрүн тарата беришет). Алардан коркпогула, Мен силерге жакшылыктарымды толук кылып берүүм үчүн жана туура жолго багыт алууңар үчүн Менден гана корккула![1]]]></translation>
<footnotes><![CDATA[[1] Аллах таала ыймандуулардын арасынан бекем ишенимдегилерди тандап алуу үчүн жана Өзүнө гана белгилүү себептерден улам Иерусалимди убактылуу кыбыла кылып бергенде, өчөшкөн дин душмандары, пайгамбарга каршы чоң далил таап алгансып: "ал кантип Ибрахимдин дининдемин деп жүрөт? Анда Ибрахимдин жана Исмаилдин кыбласы (Кааба) бул жакта калып, Иерусалимге (Байтул Макдиске) карап намаз окуганы эмнеси - ыя?!" деп чуу көтөрүшкөн. Бирок, Аллах таала кыбыланы кайрадан Каабага буруп берүү менен яхуди, христиан жана мушриктерден турган дин душмандарынын "далилдерин" жокко чыгарды. Бирок, кээ бир жүрөгүндө былыгы бар залым адамдар тынчып калган жок. Себеби, аларга далил таасир этпейт. Яхудилер, мунафыктар жана мушриктер кыбыланы алмаштыруунун тегерегинде чынында, аябай чоң фитна чыгарып жиберишкен. Ошондуктан, Аллах бул маселени мусулмандарга өтө кылдаттык менен, кайра-кайра кайталап чечип берди жана дин душмандарынын ызы-чуусунан коркпой, Өзүнөн гана коркууга буюрду. Ошондо гана аларга Аллахтын жакшылыктары толук берилмек. Ошондо гана алар дин жолунда адашпай туура жүрүшмөк.]]></footnotes>
</aya>
<aya number="151">
<translation><![CDATA[Ошондой эле, Биз силерге өзүңөрдүн араңардан бир элчи-пайгамбар жибердик. Ал силерге (чындыкты жалгандан, таухидди ширктен ажыратып бере турган) жана силерди тазарта турган аяттарыбызды окуп берет. Жана ал силерге Китеп (Куран) менен Даанышмандыкты (Cүннөттү), ошондой эле, силер билбеген (көп башка) нерселерди таалим берет.]]></translation>
<footnotes></footnotes>
</aya>
<aya number="152">
<translation><![CDATA[Мени эстегиле. Мен да силерди эстеймин. Жана (берген нээматтарым үчүн) Мага шүгүр кылгыла жана эч каапыр болбогула.]]></translation>
<footnotes></footnotes>
</aya>
<aya number="153">
<translation><![CDATA[Оо, момундар! (диний жана дүйнөлүк ишиңерде) сабыр жана намаз[1] менен кубаттангыла! Албетте, Аллах, сабырдуулар менен бирге.]]></translation>
<footnotes><![CDATA[[1] Намаз – диндин түркүгү, момундардын нуру жана пенде менен Аллахты байланыштырып турган “ыйык көпүрө”. Эгер адам баласы намазды бардык талаптары менен аткарса, анда “хузур” деген нерсе пайда болот. “Хузур” – бул намаздын маңызы. “Хузур” абалына кирүү үчүн адамдын жүрөгү “Мен Раббимдин хузурунда (алдында) олтурам” деп сезиш керек. Ошондо, анын жүрөгү ойгоо болот. Намаздагы ар бир сөз, ар бир кыймыл аракеттин маанисин түшүнөт. Раббисине кулдук макаамында (даражасында) туруп, өз муктаждыктарын жалбарып сурайт. Мындай намаз адамга чоң жардам (кубат) берет жана адамды жаман жөрөлгөлөрдөн кайтарат.]]></footnotes>
</aya>
<aya number="154">
<translation><![CDATA[Силер Аллахтын жолунда өлтүрүлгөн адамдарды “өлүктөр” деп айтпагыла! Андай эмес, алар тирүү! Бирок, силер муну сезбейсиңер.[1]]]></translation>
<footnotes><![CDATA[[1] Аллахтын дининин жогору болуусу жолунда жан кыйган мусулман “шахид” (шейит) деп аталат. Шейиттер жөнүндө Курандын башка бир сүрөсүндө Аллах таала мындай деген: “Алар тирүү жана Раббисинин алдында (ар түрдүү азыктар) менен ырыскыландырылууда”. Пайгамбарыбыз саллаллоху алайхи ва саллам айтты: “Шейиттердин рухтары (жандары) бейиштеги жашыл куштардын ичинде болот. Ал куштар бейиш дарыяларынан суу ичишет. Бейиш мөмөлөрүнөн азыктанышат жана Аллахтын Аршына асып коюлган чырактарда баш калкалашат”.]]></footnotes>
</aya>
<aya number="155">
<translation><![CDATA[Албетте, Биз силерди коркуу, ачкачылык, мал-мүлктүн, жан-дененин жана мөмө-жемиштердин каатчылыгы сыяктуу нерселер менен сынайбыз. Сабыр кылуучуларга (бейиштен) сүйүнүчтүү кабарды угуз.]]></translation>
<footnotes></footnotes>
</aya>
<aya number="156">
<translation><![CDATA[(Аллах таала тарабынан) бир кырсык (бактысыздык) жеткенде: “Бардыгыбыз Аллахтын мүлкү болобуз жана Анын Өзүнө кайтып барабыз” деген адамдарга…]]></translation>
<footnotes></footnotes>
</aya>
<aya number="157">
<translation><![CDATA[Дал ошолорго Раббиси тарабынан мактоо, ырайым бар. Жана ошолор гана туура жолго түшкөндөр.]]></translation>
<footnotes></footnotes>
</aya>
<aya number="158">
<translation><![CDATA[Сафа менен Марва Аллахтын (дининин) белгилеринен. Ким ажылык же умра кылса, ал экөөсүнө (Сафа менен Марвага) тооп кылса (барып келсе) болот. Ким бир жакшылыкты кошумча жасаса, бул - өзүнө пайда. Албетте, Аллах Шаакир (шүгүр кылуучу) жана Билүүчү.]]></translation>
<footnotes></footnotes>
</aya>
<aya number="159">
<translation><![CDATA[Биз түшүргөн (Мухаммад жөнүндөгү) далилдерди жана туура жолду китепте (Тооротто) адамдарга баян кылып бергенден кийин деле жаап-жашырып жүргөндөргө Аллах наалат айтат жана бардык наалат айтуучулар наалат айтышат.]]></translation>
<footnotes></footnotes>
</aya>
<aya number="160">
<translation><![CDATA[Ал эми, (күнөөлөрүнө) тообо кылган, (акыйкатка кайтып, пейилин) түздөгөн жана (жаап-жашырган чындыктарды) ачык айткан адамдардын тооболорун кабыл аламын. Жана Мен тооболорду кабыл алуучу, Мээримдүүмүн.]]></translation>
<footnotes></footnotes>
</aya>
<aya number="161">
<translation><![CDATA[Каапыр болгон жана ошол каапырчылыгы бойдон (тообо кылбай) өлгөн адамдарга Аллахтын, периштелердин жана бардык адамдардын наалаты болсун!]]></translation>
<footnotes></footnotes>
</aya>
<aya number="162">
<translation><![CDATA[Алар ошол наалаттын (тозок азабынын) ичинде түбөлүк калышат. Алардан азап жеңилдетилбейт жана аларга (тообо кылууга) мөөнөт берилбейт.]]></translation>
<footnotes></footnotes>
</aya>
<aya number="163">
<translation><![CDATA[Силердин кудайыңар – жалгыз Кудай. Эч бир (сыйынууга татыктуу) кудай жок, жалгыз Ал – Ырайымдуу жана Мээримдүү (болгон Аллах) гана бар!]]></translation>
<footnotes></footnotes>
</aya>
<aya number="164">
<translation><![CDATA[Албетте, асмандардын жана жердин жаратылышында, түн менен күндүн алмашылып турушунда, деңиз үстүндө адамдарга пайда жеткирип сүзүп жүргөн кемелерде, Аллах асмандан түшүргөн сууда, ал суу менен Аллах жерди өлгөндөн соң тирилтип, үстүнө ар түркүн жаныбарларды тараткан эле, шамалдардын (бирде муздак, бирде ысык болуп) согуусунда жана асман менен жердин ортосунда моюн сундуруп коюлган булуттарда акылдуу адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="165">
<translation><![CDATA[«Адамдардын арасында кээ бирөөлөр, Аллахтан башка нерселерди (Аллахка) тең (шерик) кылып алышат (жана) аларды Аллахты сүйгөндөй сүйүшөт. Ыймандуу адамдар Аллахты көбүрөөк сүйүшөт. Эгер (Аллахка башка нерселерди шерик кармаган) залымдар кыяматта азапты (өз көздөрү менен) көрүшсө жана күч-кудуреттин бардыгы Аллахка таандык экенин билишсе (Аллахка шерик кошушпайт болчу). Аллахтын азабы катуу!»]]></translation>
<footnotes></footnotes>
</aya>
<aya number="166">
<translation><![CDATA[«Ал (Кыямат) Күнү (Аллахтан башкага) ээрчигендерден ээрчиткендери (сыйынган, сүйгөн жалган кудайлары) чанып кетет жана бардыгы азапты өз көздөрү менен көрүшөт. Анан алардын арасындагы алака-мамилелери үзүлөт».]]></translation>
<footnotes></footnotes>
</aya>
<aya number="167">
<translation><![CDATA[Андан соң ээрчигендер: “Эгер бизге жашоо дагы бир ирет берилчү болсо, бизди чанган сыяктуу буларды (жасалма кудайларды) чанып (жалгыз Аллахка сыйынып) жашайт болчубуз”– дешет. Ошентип, Аллах аларга (ширк) амалдарын өз баштарына кайгы кылып көргөзөт. Алар экинчи чыккыс болуп тозокто калып кетишет.]]></translation>
<footnotes></footnotes>
</aya>
<aya number="168">
<translation><![CDATA[Оо, адамдар! Жер бетиндеги нерселерден адал, таза болгондорун жегиле жана шайтан баштаган жолдорго жүрбөгүлө. Ал силерге анык душман!]]></translation>
<footnotes></footnotes>
</aya>
<aya number="169">
<translation><![CDATA[Шайтан силерди жаман, бузук иштерге жана Аллах жөнүндө билбеген нерсеңерди сүйлөөгө буюрат.[1]]]></translation>
<footnotes><![CDATA[[1] Аллах жөнүндө билбей сүйлөгөн адамдар төмөндөгүлөр: 1) Ким Аллахты Өзү жана пайгамбары сыпаттабаган сыпат менен сыпаттаса же Өзү жана пайгамбары атаган сыпат менен атабаса – Аллах жөнүндө билбей сүйлөгөн болот. 2) Ким “Аллахтын теңдеши, шериги, баласы бар» десе – Аллах жөнүндө билбей сүйлөгөн болот. 3) Ким “олуя кишилердин арбактары алардан жардам сураган кишини Аллахка жакындаштырат” деп тастыктаса – Аллах жөнүндө билбей сүйлөгөн болот. 4) Ким Курандан же хадистен далилин билбей туруп, “Аллах палан нерсени адал кылган, түкүнчө нерсени арам кылган” деген сыяктуу сөздөрдү сүйлөсө – Аллах жөнүндө билбей сүйлөгөн болот. 5) Ким Куран же сахих хадистен далили болбой туруп: “Аллах паландай макулукту түкүндөй максат менен жаратты” десе – Аллах жөнүндө билбей сүйлөгөн болот. 6) Ким Аллахтын жана элчисинин сөздөрүн өз оюна ылайыктап таавил кылып (бурмалап) сүйлөсө – Аллах жөнүндө билбей сүйлөгөн болот.]]></footnotes>
</aya>
<aya number="170">
<translation><![CDATA[Качан (мушриктерге): “Аллах түшүргөн нерсеге (Куран өкүмдөрүнө) ээрчигиле” - деп айтылса, алар: “Жок, биз ата-бабаларыбыздын үрп-адаттарына ээрчийбиз” дешет. Эгер ата-бабалары эч нерсеге акыл калчабаган жана туура жол таппаган адамдар болсо да (ошенте беришеби)?!]]></translation>
<footnotes></footnotes>
</aya>
<aya number="171">
<translation><![CDATA[Каапыр болгон адамдар кишинин кыйкырыгынан чакыруу жана добуштан башка эч нерсени ылгай албаган айбандарга окшош. Алар дүлөй, дудук жана сокур! Демек, акылдарын иштетишпейт.]]></translation>
<footnotes></footnotes>
</aya>
<aya number="172">
<translation><![CDATA[Оо, ыйман келтиргендер! Эгер Аллахтын Өзүнө ибадат кылчу болсоңор, Биз силерге ырыскы кылып берген таза нерселерден жегиле жана Аллахка шүгүр кылгыла.]]></translation>
<footnotes></footnotes>
</aya>
<aya number="173">
<translation><![CDATA[Аллах силерге тарпты, (мууздаганда аккан) канды, доңуздун этин, Аллахтан башкага атап союлган жандыктын этин (жешти) арам кылды. Ал эми, кимде-ким, атайын издебей, чектен чыкпай (өлбөй калуу үчүн гана жегенге) мажбур болсо, ага күнөө болбойт. Аллах – Кечиримдүү, Мээримдүү.]]></translation>
<footnotes></footnotes>
</aya>
<aya number="174">
<translation><![CDATA[Аллах түшүргөн китепти (Тооратты, анын ичиндеги чындыкты) жаап-жашырган жана аны арзыбаган баага сата турган адамдар өз курсактарына оттон бөлөк нерсени жешпейт. Аллах Кыямат күнү аларга сүйлөбөйт жана аларды (жаман пейилдеринен) тазартпайт. Аларга кыйноочу азап бар.]]></translation>
<footnotes></footnotes>
</aya>
<aya number="175">
<translation><![CDATA[Алар адашууну хидаят (туура жол) ордуна, азапты кечирим ордуна сатып алган адамдар. Алар тозок отуна мынча сабырдуу?!]]></translation>
<footnotes></footnotes>
</aya>
<aya number="176">
<translation><![CDATA[Бул – Аллах китепти чындык менен түшүргөнү (бирок, алар ошол чындыкты жашыргандары) себептүү. Аллахтын китеби (Тоорат) жөнүндө (бир өкүмүнө ишенип, экинчисине ишенбей) ар түрдүү (пикирде) болуп жаткан адамдар (чындыктан) алыс бөлүнүп-жарылууда калышат.]]></translation>
<footnotes></footnotes>
</aya>
<aya number="177">
<translation><![CDATA[Жакшылык жүзүңөрдү Чыгыш жана Батышка бурушуңар эмес. Бирок, жакшылык – Аллахка, Акырет күнүнө, периштелерге, китепке, пайгамбарларга ишенген, өзү жакшы көргөн мал-дүйнөсүн тууган-уруктарга, жетимдерге, жакырларга, мусапырларга, (муктаж болуп) сурагандарга, башын азат кылууну каалаган кулдарга садака кылган, намазды толук аткарган, зекетти төлөгөн, убадалашканда убадасында бекем турган жана кембагалдык, оору-сыркоо жана согуш убакыттарында сабырдуу болгон адамдар(дын ыймандуу пейилдери).[1] Мына ушулар (өз ыймандарында) чынчыл жана ушулар гана такыба кишилер!]]></translation>
<footnotes><![CDATA[[1] Бул аяттын мааниси пайгамбарыбыздын: «Баатырлык курчтук менен эмес, ачуусун баса билүү менен өлчөнөт» деген хадисине үндөшөт.]]></footnotes>
</aya>
<aya number="178">
<translation><![CDATA[Оо, ыйман келтиргендер! Өлтүрүлгөндөр үчүн өч алуу силерге парыз кылынды: азат адамга азат адам, кулга кул, аялга аял (өлтүрүлөт). Ал эми, кимге (өлгөн) бурадары(нын жакындары) тарабынан кечирим берилсе, анда жакшылык менен моюн сунуу жана ага жакшынакай кылып төлөп берүү (парыз). Бул – силерге Раббиңер тарабынан берилген жеңилдик жана ырайым. Ким ушундан соң чектен чыкса, ага жан кыйноочу азап бар.]]></translation>
<footnotes></footnotes>
</aya>
<aya number="179">
<translation><![CDATA[Оо, акылдуулар! Силер үчүн өч алууда жашоо бар.[1] Кана эми, (ушул сырлардан сабак алып) такыба болсоңор!]]></translation>
<footnotes><![CDATA[[1] Эгерде өлтүрүүчүнүн жазасы өлтүрүү болбосо, анда коомдо адам өлтүрүү токтобойт. “Өч алууда жашоо бар” деген даанышмандыктын бир сыры ушунда.]]></footnotes>
</aya>
<aya number="180">
<translation><![CDATA[Силерден бирөөңөргө өлүм жакындашса, мал-дүйнөсүн ата-энесине жана тууган уруктарына осуят кылып, жакшылык менен (өз абалына карап, ысырапсыз мурас) калтыруусу силерге парыз кылынды. Бул такыба кишилерге катуу милдет![1]]]></translation>
<footnotes><![CDATA[[1] Кээ бир тафсирчилер бул аяттын өкүмү мурас аяттарынын түшүшү менен өкүмүн жоготкон дешет.]]></footnotes>
</aya>
<aya number="181">
<translation><![CDATA[Ким ушул керээзди уккандан (түшүнгөндөн) соң (аны) алмаштырып койсо, мунун күнөөсү алмаштырып койгондордун мойнунда! Аллах – Угуучу, Билүүчү.]]></translation>
<footnotes></footnotes>
</aya>
<aya number="182">
<translation><![CDATA[Эми, кимде-ким осуят кылуучунун билип же билбей күнөө кылуусунан корксо, алардын арасын оңдоп койсун.[1] (Ошондо) ага күнөө болбойт. Аллах – Кечиримдүү, Мээримдүү.]]></translation>
<footnotes><![CDATA[[1] Өлүм төшөгүндө жатып осуят кылуучунун алдында болгон кишилер анын шарият көргөзгөндөй бөлүштүрбөй, туугандарынан ким бирөөсүнө көбүрөөк, башкасына азыраак осуят кылууга ниеттенгенин билип, мындан коркчу болсо, ага туура кеңеш берсин. Бул осуят кылуучу менен осуят кылынган (мураскер) адамдардын арасын оңдогондук болуп саналат.]]></footnotes>
</aya>
<aya number="183">
<translation><![CDATA[О, ыйман келтиргендер! Силерден мурунку элдерге парыз кылынганы сыяктуу, силерге да орозо кармоо парыз кылынды. Такыба болушуңар үчүн.[1]]]></translation>
<footnotes><![CDATA[[1] Орозо адамдын такыбасын өстүрүүчү эң зор себептердин бири. Анткени, орозодо Аллах тааланын буюрганын жасоо жана кайтаргандарынан кайтуу амалдары бар. Адам баласы орозо кармаганда таң азандан кечке чейин Аллах тыюу салганы үчүн напси каалап турган тамак-аш, суусундук, жыныстык мамиле ж.б.дан өз ыктыяры менен баш тартат. Бул такыбалыктын белгиси. Экинчиден, орозо кармаган адам Аллахтын көзөмөлдөп турганын өзүнүн напсине үйрөтөт. Буга үйрөнгөн напси каалаган жана жетишке мүмкүн болгон нерселерден тыйылат. Үчүнчүдөн, жеп-ичүү кыскаргандан улам, адамдын кан тамырларындагы Шайтандын жолдору кысылат. Төртүнчүдөн, орозо кармоочу бул айда таат-ибадатты көбөйтөт. Көп ирекет намаз окуйт. Көп ибаадат кылуу дагы такыбалыктан. Бешинчиден, байлар ачкачылык, жетишсиздик эмне экенин орозо аркылуу өз баштарынан өткөрүп, кембагалдарга кайрымдуураак болушат. Бул да такыба дегендик. Орозонун мындан башка да пайдалары көп.]]></footnotes>
</aya>
<aya number="184">
<translation><![CDATA[(Парз орозо) эсептүү күндөр(дө гана тутулат). Силерден кимиңер оорулуу же сапарда болсо, башка күндөрдүн эсебинен (кармап берет). Орозо кармаганга чыдаган (бирок, кыйналганы себептүү кармабаган) адамдарга (ар бир күн эсебине) бир жакыр адамды тойгузуу – фидья. Ким ашыгыраак адамды тойгузса, өзүнө жакшы. Бирок, орозо кармаганыңар (фидья төлөөдөн) жакшы, эгер билсеңер.]]></translation>
<footnotes></footnotes>
</aya>
<aya number="185">
<translation><![CDATA[(Силер орозо кармай турган санактуу күндөр – бул) Рамазан айы. Бул айда адамдарга хидаят – туура жол болуп, хидаят жана фуркандан турган анык далилдер катары Куран түшүрүлдү. Жана силерден кимде ким (жаңы) айды көрсө – орозо кармасын! Жана ким оорулуу же сапарда болсо, башка күндөрдүн эсебинен (тутуп берет). Аллах силерге жеңил болуусун каалайт, оор болуусун каалабайт. (Орозо) санакты толук кылууңар (калтырбай тутууңар) жана силерди туура жолго салганы үчүн Аллахты даңазалашыңар үчүн жана Аллахка (көп-көп) шүгүр кылууңар үчүн (парз кылынды).]]></translation>
<footnotes></footnotes>
</aya>
<aya number="186">
<translation><![CDATA[(Оо, Мухаммад) эгер пенделерим сенден Мени сурашса (айткын) Мен (аларга) жакынмын. Мага дуба кылышса дуба кылуучунун дубасына жооп беремин. (Эми,) Мага да жооп беришсин жана ыйман келтиришсин! (Ошондо) туура жолго түшүп калышы ажеп эмес![1]]]></translation>
<footnotes><![CDATA[[1] Сахабалар Мухаммад саллаллоху алайхи ва салламдан: “Оо, Аллахтын элчиси. Аллах бизге жакынбы, алыспы? Ага шыбырап дуба кылалыбы же кыйкырып дуба кылалыбы?” – деп сурашканда ушул аят түшкөн.]]></footnotes>
</aya>
<aya number="187">
<translation><![CDATA[Силерге орозо түнүндө аялыңар менен кошулуу адал кылынды. Алар силер үчүн кийим, силер алар үчүн кийим (сыяктуусуңар). Аллах силердин (орозо түндөрү) өзүңөргө зулум кылып алганыңарды билди жана тообаңарды кабыл кылып, кечирди. Мына эми, аялыңар менен (орозо түнүндө) кошула бергиле жана Аллах силерге жазган нерсени (адал кошулуу менен адал перзентти) ниет кылгыла. Жана тээ таң мезгилинен ак жип кара жиптен ажыраганы силерге анык билингенге чейин жей бергиле, иче бергиле. Андан (саарлыктан) кийин орозону кечке чейин толук уланткыла. Жана мечиттерде эьтикаф отурган мезгилиңерде аялыңарга жакындабагыла. Булар (тыюу салынган нерселер) – Аллахтын чек аралары. Алар(ды бузуу)га жакындабагыла! Аллах адамдарга Өз аяттарын мына ушинтип баян кылып берет, силердин такыба болууңар үчүн.]]></translation>
<footnotes></footnotes>
</aya>
<aya number="188">
<translation><![CDATA[Бири-бириңердин акча-мүлкүңөрдү кыянат жолдор менен жебегиле жана адамдардын мал-дүйнөсүнөн бир бөлүгүн күнөө менен жеп алуу үчүн акча-мүлктү өкүм чыгаруучуларга (арам экенин) билип туруп (пара катары) бербегиле.]]></translation>
<footnotes></footnotes>
</aya>
<aya number="189">
<translation><![CDATA[(О, Мухаммад) Сенден “хилалдар” (ичке орок сымал ай) жөнүндө сурашат. Айт: “Алар адамдарга убакытты жана хаж (ажылык) убактысын белгилөө үчүн. Үйүңөргө арт жагынан кирүүңөр жакшылык эмес, бирок, жакшылык – бул Аллахтан корккон киши(нин пейилдеринде жатат). Үйүңөргө эшиктеринен киргиле жана Аллахтан корккула! (Ошондо гана) жеңишке (бейишке) жетсеңер ажеп эмес!]]></translation>
<footnotes></footnotes>
</aya>
<aya number="190">
<translation><![CDATA[(Оо, мусулмандар!) Аллахтын жолунда (Анын дининин жогору болушу үчүн) силерге согуш ачкандарга каршы согушкула жана чектен чыкпагыла” Аллах чектен чыккандарды сүйбөйт.]]></translation>
<footnotes></footnotes>
</aya>
<aya number="191">
<translation><![CDATA[Аларды тапкан жериңерде өлтүргүлө, силерди сүрүп чыгарган жерден аларды да сүрүп чыгаргыла. Фитна (динден азгыруу, бузукулук) адам өлтүрүүдөн да жаман. Алар менен “Масжид Аль-Харамдын” алдында силерге каршы согушмайынча согушпагыла, Эгер алар согушту баштаса, анда өлтүрө бергиле, каапырлардын жазасы – ушундай.]]></translation>
<footnotes></footnotes>
</aya>
<aya number="192">
<translation><![CDATA[Эгер (согушту) токтотушса (каапырчылыктарынан кайтып, мусулман болушса) анда, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="193">
<translation><![CDATA[Качан (жер бетинен) фитна (ширк, исламга тоскоолдук) жок болмоюнча жана дин Аллах үчүн болмоюнча согуша бергиле. Эгер токтошсо, заалымдарынан башкаларына тийбегиле.]]></translation>
<footnotes></footnotes>
</aya>
<aya number="194">
<translation><![CDATA[«Шахрул-харамга» - «Шахрул-харам» жана арам кылынган нерселер(ди жасагандык үчүн) өч (алуу) бар![1] Ким силерге душмандык кылса, силер дагы дал өзүндөй душмандык кылгыла! Аллахтан корккула жана билгиле, Аллах такыба кишилер менен бирге.]]></translation>
<footnotes><![CDATA[[1] Арабдардын үрп-адаты боюнча “шахрул-харам” деп аталган айларда согушуу мүмкүн эмес. Бирок, мушриктер көбүнчө бул адатты бузуп, мусулмандарга сокку урушкан. Ошондуктан, Аллах “Алар “шахрул-харамды” урматтабай силерге согуш ачса, силер да карап отурбай согуша бергиле, жана арам айлардын эрежесин сактабаганы үчүн өч алгыла” деп буюрду.]]></footnotes>
</aya>
<aya number="195">
<translation><![CDATA[Аллахтын жолунда нафака (садака) чыгаргыла.[1] Колуңарды (өзүңөрдү) өлүмгө таштабагыла.[2] Жакшылык кылгыла. Аллах эхсан кылуучуларды сүйөт.]]></translation>
<footnotes><![CDATA[[1] Аллахтын ыраазычылыгы, Анын дининин өнүгүшү, дүйнөгө жайылып, бардык диндерге үстөм болушу үчүн мусулман адам жанын, малын, бүт аракетин нафака (чыгаша) кылышы парыз. Аллах жолундагы эң зарыл жана башкаларына өбөлгө болгон нафака – бул материалдык садака. Эгер Аллахтын Дини жогору болушунун эң биринчи шарты жихад болсо жана жихаддын үч түрү болсо (кол менен, мал менен, калем – тил менен) ушул үчөө тең материалдык нафакасыз ишке ашпайт.
[2] “Өзүңөрдү өлүмгө таштабагыла” дегендин мааниси “Аллахтын буйруктарын аткарбай, Анын Динине малыңар, жаныңар жана убакыт-арекетиңер менен жардам бербей отуруп балээге кабылып калбагыла” деген маанини туюндурат. Айрыкча, мусулмандар убактысын, аракетин, акча-байлыгын Аллах жолунда нафака кылбай отура берсе, тез эле башка диндердин, башка элдердин тепсендисинде калып, түз маанисинде чоң балээге кабылышат.]]></footnotes>
</aya>
<aya number="196">
<translation><![CDATA[Хаж (ажылык) жана Умраны, Аллах үчүн (ыклас менен) толук аткаргыла. Эгер (бир тоскоол себептүү, Меккеге жете албай, жолдо) кармалып калсаңар, кудуретиңер жеткен (төө, уй же кой сыяктуу) курмандык(ты Меккеге жибересиңер.) Курмандык (малыңар) жайына жетип бармайынча (жана силерге анын союлганы жөнүндө кабар келмейинче) чачыңарды албайсыңар. Ал эми, силерден ким бирөөңөр ооругандан же башындагы бир зыяндан улам (чачын алдырууга туура келсе), анын ордуна (үч күн) орозо кармоо (алты жакырга) нафака берүү же (бир кой) союу менен фидья (төлөм) төлөсүн. А эгер (тоскоолдуктардан) аман болсоңор жана (Меккеге жетип), ким хаж(ибадаты башталган)га чейин умрадан да пайдаланган болсо, кудурети жеткен бир курмандык (сойсун). Ал эми ким (курмандыкты же анын баасын) таппай калса, хаж мезгилинде үч күн, үйүнө кайтып келгенде жети күн орозо тутсун! Бардыгы болуп он күн толук болот. Бул (өкүм) үй-бүлөсү Масжид аль-Харамда болбогон (алыстан келген) кишилер үчүн. Аллахтан корккула жана билгиле, Аллах – азабы катуу Зат!]]></translation>
<footnotes></footnotes>
</aya>
<aya number="197">
<translation><![CDATA[Хаж (сапары) – белгилүү айлар.[1] Ким ошол айларда (өзүнө) хаж (ибадатын) парыз кылса, (жана ихрам байласа) хажда (ихрамдан чыкканга чейин) жубайы менен (жыныстык) мамиле жасабайт, бардык күнөөлөрдөн тыйылат жана жаңжалдан алыс болот. Кандай гана жакшы амал кылсаңар да Аллах билип турат. Жана да жолго азык камдап алгыла. Эң жакшы жол азыгы – бул такыбалык. О, акылдуу адамдар, Менден корккула!]]></translation>
<footnotes><![CDATA[[1] Шаввал айы, Зул-Каада айы жана Зул-Хижжа айынын он күнү]]></footnotes>
</aya>
<aya number="198">
<translation><![CDATA[(Хаж ибадаты мезгилинде адал кесип, же соода менен) Раббиңерден пазилет үмүт кылууңарда күнөө жок. Ал эми, Арафат тоосунан түшсөңөр, Машьар-ул-харамда (Муздалифа өрөөнүндө) токтоп, Аллахты зикир кылгыла жана Аллах силерди адашканыңардан кийин, туура жолго салганы үчүн, силер да Аны эстегиле.]]></translation>
<footnotes></footnotes>
</aya>
<aya number="199">
<translation><![CDATA[Андан соң (Муздалифадан Каабаны көздөй) адамдар түшкөн багыт менен түшкүлө жана Аллахтан кечирим сурагыла. Албетте, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="200">
<translation><![CDATA[Ал эми, ибадат - жөрөлгөңөрдү аткарып болгон соң (такбирлерди айтып) Аллахты, ата-бабаңарды эстегендей же андан да катуураак эстегиле. Адамдардан кээ бирөөлөрү (Акыретти унутуп): “О, Рабби! Бизге ушул дүйнөдө бер” - дешет. Андайларга Акыреттен насип жок!]]></translation>
<footnotes></footnotes>
</aya>
<aya number="201">
<translation><![CDATA[Алардан дагы бирөөлөрү: “О, Рабби! Бизге ушул дүйнөдө да, Акыретте да жакшылык бере көр жана бизди тозок азабынан сакта!” - дешет.]]></translation>
<footnotes></footnotes>
</aya>
<aya number="202">
<translation><![CDATA[(Акыретте) дал ошол адамдар үчүн жасаган (жакшы) иштеринен насип бар. Аллах өтө тез эсептешет!]]></translation>
<footnotes></footnotes>
</aya>
<aya number="203">
<translation><![CDATA[Аллахты саналуу күндөрдө да эстегиле.[1] Ким эки күндө шашылса – ага күнөө жок. Жана ким кечиктирсе – ага да күнөө жок.[2] (Бул өкүмдөр) такыба кишилер үчүн. Аллахтан корккула жана билгиле: бардыгыңар (Кыяматта өз ишиңерден эсеп берүү үчүн) Аллахтын алдында чогултуласыңар.]]></translation>
<footnotes><![CDATA[[1] Бул жерде “эсептелүү күндөр» дегенде Курбан майрамынан кийинки үч күнгө - Зул-хижжа айынын 11-12-13-күндөрүнө айтылат. Ал күндөрдө ажылар Мина өрөөнүндө болушуп, Аллахтын меймандары катары эсептелинет. Ошондуктан, пайгамбарыбыз: “Ташрик күндөрү жеп-ичүү жана Аллахты зикир кылуу күндөрү” деген. Шайтанга таш атуу (жамра) жана Курбандык кылуу мезгилиндеги зикирлер дагы “ташрик күндөрүнүн зикиринин курамына кирет.
[2] Ким Минадагы (курмандык, жамра, зикир сыяктуу) амалдарын экинчи күндүн кечине чейин аткарып, шашылыш түрдө кайтып кетүү үчүн Каабага түшүп кетсе – уруксат. Ал эми, ким Минада үчүнчү күндүн түнүндө да калып, зикир кылып, эртеси эрте менен жамаратка таш атканы барып, андан кийин кайтып түшсө – анда да күнөө жок.]]></footnotes>
</aya>
<aya number="204">
<translation><![CDATA[(О, Мухаммад!) Адамдардын арасында ушундайлары бар: бул дүйнө жашоосунда анын сөздөрү сени кызыктырып койот. Ал жүрөгүндөгү нерсеге Аллахты күбө кылат (ант ичет). Чынында, ал (Исламга) элдешкис душман![1]]]></translation>
<footnotes><![CDATA[[1] Бул аят Ахнас ибн Шарик деген мунафык жөнүндө түшкөн. Өзү Исламды жана мусулманды көргүсү келбеген кас душман болсо да пайгамбарыбыз саллаллоху алайхи ва салламга өтө сылык, жакшы сөздөрдү айтып, өзүнүн мусулман экенине Аллахтын аты менен касам ичип жиберчү. Ошентип, пайгамбарыбыз саллаллоху алайхи ва салламдын кээ бир мажилистерине катышчу болду. Бирок Аллах таала ушул аятты түшүрүп, анын чыныгы жүзүн ачып берди.]]></footnotes>
</aya>
<aya number="205">
<translation><![CDATA[Ал сенин алдыңан кетээри менен, жер бетин бузукулуктарга толтуруш үчүн, эгиндерди, насилдерди курутуш үчүн аракеттерин баштайт. Аллах болсо, бузукулукту сүйбөйт.]]></translation>
<footnotes></footnotes>
</aya>
<aya number="206">
<translation><![CDATA[Эгер ага “Аллахтан корк” деп айтылчу болсо, күнөө менен (бирге) текеберлиги (да) кармап калат. Ага тозок жетиштүү! Ал не деген жаман орун!]]></translation>
<footnotes></footnotes>
</aya>
<aya number="207">
<translation><![CDATA[Адамдардын арасында өз жанын Аллах ыраазычылыгы жолунда саткандары (курман кылгандары) да бар. Аллах өз пенделерине кайрымдуу.]]></translation>
<footnotes></footnotes>
</aya>
<aya number="208">
<translation><![CDATA[Оо, ыйман келтиргендер! Исламга толук киргиле! Шайтандын изинен ээрчибегиле! Ал силерге анык душман!]]></translation>
<footnotes></footnotes>
</aya>
<aya number="209">
<translation><![CDATA[Эгер силерге (Раббиңер тарабынан) анык илим-далилдер (Куран-Сүннөт) келгенден кийин деле жолдон тая берсеңер, билип койгула: Аллах – Кудуреттүү, Даанышман.]]></translation>
<footnotes></footnotes>
</aya>
<aya number="210">
<translation><![CDATA[Алар (жер бетинде бузукулукту тараткандар менен шайтанга ээрчигендер, Кыяматта) Аллах жана периштелер булуттардын көлөкөсүндө келишинен (жана аларга адилеттүүлүк менен өкүм кылып, жаза беришинен) башканы күтүшпөйт. Анан иш бүтөт жана бардык иштер Аллахка кайтарылат.]]></translation>
<footnotes></footnotes>
</aya>
<aya number="211">
<translation><![CDATA[(О, Мухаммад,) Исраил урпактарынан сурачы, Биз аларга (чындыкты далилдеген) анык аян-белгилерден канчасын бердик экен? Өзүнө келген Аллахтын нээматын кайсы (акылсыз) адам алмаштырат? Албетте, Аллах - азабы катуу Зат!]]></translation>
<footnotes></footnotes>
</aya>
<aya number="212">
<translation><![CDATA[Каапыр адамдарга (ушул) дүйнөнүн жашоосу кооз көргөзүлдү. Алар ыймандуу адамдарды мыскылдашат. Такыба адамдар Кыяматта алардан жогору (даражаларда) болушат. Аллах каалаган пенделерине эсепсиз ырыскы берет.]]></translation>
<footnotes></footnotes>
</aya>
<aya number="213">
<translation><![CDATA[Адамдар (мурда) бир (динди гана кармаган) үммөт болгон.[1] Анан Аллах, (бейиштен) сүйүнүчтүү кабар берүүчү жана (тозоктон) эскертүүчү пайгамбарларды жиберип, адамдар арасындагы талашкан нерседе (динде) өкүм кылуу үчүн аларга (Аллахка гана сыйынуу жөнүндөгү) чындыкты камтыган китепти (Тоорот менен Инжилди) түшүрдү. Аны алган элдер, ал (дин) жөнүндө, өздөрүнө анык чындыктар келгенден кийин деле, (ага моюн сунбай) өз ара кыянаттык менен талаша башташты. Анан Аллах алар талашып жаткан чындыкка ыйман келтирген адамдарды Өз каалоосу менен туура жолго баштады. Аллах Өзү каалаган адамдарды туура жолго баштайт.]]></translation>
<footnotes><![CDATA[[1] Бул Нух пайгамбардын мезгили жана чамасы андан он кылымдар кийинки заман эле. Адамдар али дүйнөгө чачырап кете элек, диндери бир, ширк, каапырчылык жок болгон доорлор. Анан эле, шайтан азгырган бирөөлөр чыгып, элдерди Аллахтан башкага сыйынууга же болбосо, Аллахка кошуп (тең кылып) башка нерселерге да сыйынууга үгүттөй башташты. Эки ортодо: жалгыз Аллахка сыйынуучулар (муваххиддер) менен мушриктердин арасында талаш-тартыштар күчөп, коом экиге ажырады. Көпчүлүк кимисине ишенишин билбей дендароо болуп туруп калат. Анан Аллах, бейиштен жана тозоктон кабар берүүчү пайгамбарларды жиберип, адамдар арасындагы талашкан маселелерине өкүм кылуу үчүн аларга чындыкты ичине камтыган китепти түшүрдү. Ошондой китеп өз мезгилинде, яхудилердин пайгамбарлары Муса менен Исага да түшүрүлгөн болчу. Бирок, яхудилер ал китептин өкүмдөрүнө моюн сунуунун ордуна бир бөлүгү ал китептин өзү жөнүндө талашып-тартыша башташат. Ошентип, алар адашуучулукка кайра чыккыс болуп батып кетишти. "Анан Аллах алар талашып жаткан чындыкка (Мухаммад менен ага түшкөн Куранга) ыйман келтирген адамдарды өз каалоосу менен туура жолго баштады. Аллах Өзү каалаган адамдарды туура жолго баштайт.]]></footnotes>
</aya>
<aya number="214">
<translation><![CDATA[(Оо, ыймандуулар!) Силерге мурунку элдердин (машакаты жөнүндөгү) мисалдары келбей туруп, бейишке киребиз деп ойлодуңарбы. Аларга жакырлык, ар түрдүү ооруулар жеткен жана кооптуу коркунучтарга кабылтылган. Жадагалса, пайгамбар(дын өзү) жана аны менен бирге болгон ыймандуу адамдар: “Аллахтын жардамы качан келээр экен!” деп какшап жиберишкен. Уккула, Аллахтын жардамы жакын!]]></translation>
<footnotes></footnotes>
</aya>
<aya number="215">
<translation><![CDATA[Сенден эмнени (кандайча) кайыр-садака кылуу керектигин сурашат. Айткын: “(Колуңардан келген) садакаңар ата-энеңер үчүн, жакын тууганыңар үчүн, жетимдер үчүн, мискиндер (бей-бечаралар) үчүн жана мусапырлар үчүн болсун. Деги эле, кандай жакшылык - садака кылчу болсоңор, аныңарды Аллах Билүүчү.[1]]]></translation>
<footnotes><![CDATA[[1] Бул аятта Аллах кимге эң биринчи кайыр - садака (жакшылык) кылуу керектигин тизме менен көргөзүп берди. “Деги, кандай эле садака кылчу болсоңор” деген сөздөн садаканын чен-өлчөмү жок экени маалым болот. Жана бул сөздөн жогоруда саналгандардан башкаларга да садака кылуу мүмкүн экени түшүнүлөт.]]></footnotes>
</aya>
<aya number="216">
<translation><![CDATA[Силер үчүн жагымсыз болгонуна карабай силерге согуш парыз кылынды. Анткени, (кээ бир учурда) бир нерсени жаман көрүшүңөр мүмкүн. Чынында, ал силер үчүн жакшылык. Ошондой эле (кээде) силер жакшы көргөн нерсе өзүңөргө жамандык болуп чыгат. Анткени, силер билбейсиңер, Аллах билет.]]></translation>
<footnotes></footnotes>
</aya>
<aya number="217">
<translation><![CDATA[Сенден “шахрул-харам” айларында согушуу жөнүндө сурашат.[1] Айткын: “Бул айларда согушуу оор күнөө. А бирок, (мушриктердин мусулмандарды) Аллахтын жолунан, “Масжид-ал-Харамдан” тосуулары, Ага (Аллахка) каапыр болуулары, жана анын (Масжид аль-Харамдын) жашоочуларын андан чыгарып жиберүүлөрү Аллахтын алдында (шахрул-харамда согуш кылуудан) чоңураак (күнөө). Фитна (Аллахтын жолунан тосуу) адам өлтүрүүдөн чоңураак (күнөө)! Алар эгер колунан келсе, силерди диниңерден кайтарып жибергенге чейин, силерге каршы согушун уланта беришет. Эми, кимиңер дининен кайтып, каапыр бойдон өлсө, дүйнө-акыреттеги жакшы амалдарынын бардыгы күйүп кетет жана алар тозок ээлеринен болуп, анда түбөлүк калышат.]]></translation>
<footnotes><![CDATA[[1] Риваяттарда айтылганына караганда, пайгамбарыбыз жиберген Абдуллах бин Жахш башчылыгындагы согушчандар отряды бир каапырды өлтүрүп, мал-мүлкүн олжолоп алышат. Бул окуя “шахрул-харам” (согуш тыюу салынган) айлардан бири Ражаб айында жүз берет. Мединадагы яхудийлер менен мушриктер бул окуяны катуу айыптап чыкканда, жогорудагы аят түшөт. Ал аяттын өкүмү боюнча “шахрул-харам” айларында басып алуучулук согушу тап-такыр арам. Ал эми, коргонуучулук согушуна уруксат.]]></footnotes>
</aya>
<aya number="218">
<translation><![CDATA[Ал эми, ыйман келтирген, (динин жогору кылуу үчүн өз) журтунан хижрат кылган жана Аллах жолунда жихад кылган адамдар, мына ошолор Аллахтын ырайымынан үмүт кылышат. Аллах – Кечиримдүү, Мээримдүү.]]></translation>
<footnotes></footnotes>
</aya>
<aya number="219">
<translation><![CDATA[Сенден “хамр” (арак) жана “майсир” (кумар) жөнүндө сурашат.[1] Айткын: “Ал экөөндө чоң күнөө жана адамдарга (дүйнөлүк) пайдалар бар. Бирок, күнөөсү пайдасынан чоңураак. «Сенден “Эмнени садака кылсак экен?”- деп сурашат. “(Өзүңөрдөн) артканын” - деп жооп бер». Аллах силерге аяттарын ушинтип баяндайт. Кана эми, пикир кылсаңар!]]></translation>
<footnotes><![CDATA[[1] “Хамр” сөздүктө “ороп алуу” деп которулат. Ушундан улам адамдын акыл-эсин тап-такыр ороп, кулпулап сала турган ар кандай нерсе – ал азбы, көппү, суюкпу, коюубу, ачыганбы, ачыбаганбы, буудайданбы же башкаданбы – “хамр” (арак) болуп эсептелинет. “Майсир” сөздүктө “жан кейитпей, жеңил жол менен жетүү” дегенди туюндурат. Эки тараптан акча сайылып өткөрүлө турган утуш оюндарынын бардыгы – майсир (кумар) болуп саналат, ал лотереябы, бильярдбы же шахматпы, картабы же нардабы,– мунун айырмасы жок. Ал эми, ат жарыштыруу, төө жарыштыруу, ок жарыштыруу оюндары – эгер кумар болбосо – буларга уруксат.]]></footnotes>
</aya>
<aya number="220">
<translation><![CDATA[(Кана эми,) Дүйнө жана Акырет жөнүндө (пикир кылсаңар!). Сенден жетимдер жөнүндө сурашат. Айткын: “ Жетимдерди(н абалын) оңдоо – жакшы. Эгер жетимдерге (мүлктө шериктештик боюнча) аралашсаңар – алар силердин өз бурадарыңар. Аллах кимдин бузуку, кимдин оңдоочу экенин билет. Эгер Аллах кааласа, силерге оор кылып коймок. Аллах – Кудуреттүү, Даанышман!]]></translation>
<footnotes></footnotes>
</aya>
<aya number="221">
<translation><![CDATA[Силер мушрик аялдарга алар ыйман келтирмейинче үйлөнбөгүлө. (Анткени,) күң (болсо да) ыймандуу аял мушрик (сулуу, азат жана бай) аялдан артык! Эгер ал (мушрик аял) силердин купулуңарга толуп турса да. Ошондой эле, (өзүңөргө караштуу кыз-жубандарды) мушрик эркектерге – алар ыйманга келмейинче – никелеп бербегиле. (Анткени,) кул болсо да ыймандуу эркек мушрик эркектен, артык! Эгер ал (мушрик) силерге жагып турса да. (Себеби) Алар (мушриктер сөзү, пейили жана абал-көрүнүшү менен силерди) тозокко чакырышат. Аллах болсо, Өз каалоосу менен бейишке жана кечирим берүүгө чакырат. Жана аяттарын адамдарга (ушинтип) баяндайт. Кана эле, алар Аллахты эстешсе!]]></translation>
<footnotes></footnotes>
</aya>
<aya number="222">
<translation><![CDATA[Сенден айыз (каны) жөнүндө сурашат. Айткын: “Ал жагымсыз нерсе”. Демек, айыз убактысында аялдарга кошулбагыла. Жана таза болмоюнча аларга жакындабагыла.[1] Ал эми, алар таза болгондо, аларга Аллах буюрган тараптан келе бергиле. Аллах тообо кылуучуларды жана таза-пакиза адамдарды сүйөт.]]></translation>
<footnotes><![CDATA[[1] “Таза болмоюнча аларга жакындабагыла” деген аяттын мааниси “айыз каны келчү орунга (жыныстык мүчөгө) жакындабагыла дегенди билдирет. Ошондуктан, пайгамбарыбыз аялынын айыз мезгилинде аны менен бир төшөктө жатууну кааласа “дамбалыңды кийип ал” деп буюрат эле. Айыздан таза болуунун эки шарты бар: 1) айыз канынын токтошу. 2) аялдын гусул кылуусу (оозу-мурдун үч жолу чайкап, бүт денесин жуусу).]]></footnotes>
</aya>
<aya number="223">
<translation><![CDATA[Аялдарыңар силердин эгин (үчүн даярдалган) талааңар. Өзүңөрдүн эгин талааңарга каалаган тарабыңардан келе бергиле.[1] Жана өзүңөр үчүн (жакшы ниетти) алдыга койгула. Аллахтан корккула жана билгиле, силер Ага (Кыяматта) жолугасыңар. Жана ыйман келтиргендерге (бейишти) сүйүнчүлө!]]></translation>
<footnotes><![CDATA[[1] Пайгамбарыбыз саллаллоху алайхи ва саллам аркадан (клоака) «келүүнү» арам деген жана бул амалды кылуучуларга «Аллахтын наалаты болсун!» деп каргыш айткан. Жогорку аяттын дагы бир буйругу: “Эгин талаага келүү”, жакшы перзенттерди тилөө жана башка “эгин талаалардан” сактануу сыяктуу жакшы ниеттерди илгери коюу менен болушу керек.]]></footnotes>
</aya>
<aya number="224">
<translation><![CDATA[Аллахты(н атына ичкен антыңарды) жакшылыгыңардан, такыбалыгыңардан жана адамдардын арасын түзөтүүңөрдөн тыюу (шылтоо) кылып албагыла.[1] Аллах – Угуучу, Билүүчү.]]></translation>
<footnotes><![CDATA[[1] Аллах таала антка опа кылууга (аткарууга) буюрган. Бирок, бул жерде Аллах кээ бир анттарды бөлүп көргөзүп, аларды аткарбаш керек экенин айтууда. Эгер бир киши Аллахтын атын оозанып («Аллахка ант!» деп) Аллах сүйгөн бир жакшы нерсени жасабоого ант ичсе, анда бул антын аткарбасын! Аллахтын атынан ант ичип койдум эле дебестен, антын бузуп, жакшы ишти жасай берсин. Ошентип, ким бир важып ишти таштоого ант ичсе, ал антты бузуу важып, антын аткаруу – арам.]]></footnotes>
</aya>
<aya number="225">
<translation><![CDATA[Аллах силерди (тил учунда айтылган) антыңардагы маанисиздик үчүн жазалабайт. Бирок, жүрөгүңөр чыгарган нерсе (ант) үчүн жазалайт.[1] Аллах - Кечиримдүү, (пейили) Жумшак.]]></translation>
<footnotes><![CDATA[[1] Эл арасында үрп болуп кеткен “Кудай урсун, жок!” “Ооба, Кудай акы!” деген сыяктуу тил учунда айтылган анттар толтура. Андай анттардын каффараты (төлөмү) да болбойт.]]></footnotes>
</aya>
<aya number="226">
<translation><![CDATA[Аялдарынан “ийлаа”[1] кылган күйөөлөр үчүн (эң узун) күтүү мөөнөтү төрт ай. Эгер (ниеттеринен) кайтышса, Аллах – Кечиримдүү, Мээримдүү.]]></translation>
<footnotes><![CDATA[[1] Бир эркек аялы менен чырдаша кетип: “Мен сен менен палан мөөнөткө чейин жатпайм!” деп ант ичсе, бул “ийлаа анты” деп аталат.]]></footnotes>
</aya>
<aya number="227">
<translation><![CDATA[Жана эгер (төрт ай өткөн соң) талак берүүнү (ажырашууну) каалашса, (ажыраша берет). Аллах – Угуучу, Билүүчү.[1]]]></translation>
<footnotes><![CDATA[[1] Төрт айга же андан көбүрөөк мөөнөткө ант ичкен адам, төрт ай мөөнөт бүткөн соң, ажырашууну кааласа, ажыраша алат. Ал эми, “жок талак бербейм” десе, бул сөзү өтпөйт жана Шарият казысы тарабынан аялды ажыраштырып коюлат. Эгер Шарият казысы жок болсо, жогорудагы аят өкүмү менен өз-өзүнөн талак түшөт.]]></footnotes>
</aya>
<aya number="228">
<translation><![CDATA[Талагы берилген аялдар үч (айыздан) тазалануу мөөнөтү (өткөнгө чейин) өздөрүн байкашат. Эгер алар Аллахка жана Акырет күнүнө ишенишсе, Аллах жатындарында жаратып койгон нерсени (түйүлдүктү) жаап-жашыруулары аларга адал эмес. Жана алардын күйөөлөрү эгер жашоону кааласа ушул (үч айыз) аралыгында аларды (өз никесине) кайтарууга көбүрөөк акылуу.[1] Ошондой эле, аларга үстүндөгү милдетине жараша жакшылыкка болгон акылары да бар. Жана да эркектерге аялдардан жогору даража бар. Аллах – Кудуреттүү, Даанышман.]]></translation>
<footnotes><![CDATA[[1] Талагы берилген аялдардын үч айыз көрүү мөөнөтүнчө башка эрге тийбей, күйөөсүнөн түйүлдүк бар же жок экенин билүү үчүн өздөрүн байкап отуруулары - парыз. Бул мөөнөт Шариятта “идда сактоо” деп аталат. Аллахка жана Акырет күнүнө ишенген ыймандуу аялдар, эгер талак кылынса сөзсүз идда сакташы керек. Идда сактабай коюу жатындагы күмөндүн атасы белгисиз болуп калууга, анын натыйжасында бала өз урук-тукумун билбей, жетесиз болуп калууга жана насил-насаптардын аралашып кетүүсүнө себеп болот. Бул - ыйман келтирген аялдар үчүн адал эмес.]]></footnotes>
</aya>
<aya number="229">
<translation><![CDATA[(Кайрадан нике кыюу мүмкүн болгон) талак эки ирет гана (берилет). Андан кийин (же) жакшы жашоо менен (аялды) кармап калуу же болбосо, жакшылыкча койо берүү (гана калат). Аларга (аялдарга) берген махырыңардан кээ бир бөлүгүн алып калуу силер үчүн адал эмес. Болгону, ал экөө (аялы менен күйөөсү) Аллахтын чек араларында тура албагандан корккондо гана (аялга берилген махырдан белгилүү өлчөмдө алып калуу адал болот.) Эгер силер ал экөөсүнүн Аллах чектеген чектерде тура албасынан корксоңор, аялы (өз башын азат кылуу үчүн) күйөөсүнө берген төлөмүндө эч күнөө жок. Ушулар Аллахтын чек-эрежелери, аларды бузбагыла! Ким Аллахтын чек-эрежелерин бузган болсо, ошолор гана залымдар![1]]]></translation>
<footnotes><![CDATA[[1] Аял күйөөсүнүн бир пейилин же өзүн жактырбай калганда, аятта айтылган “Аллахтын чек арасында тура албагандан корккон” абал пайда болот. Анткени, үй-бүлөдө эр - башчы. Ал эми эрди сүйбөгөн аял моюн сунгусу келбейт. Бул Аллахтын үй-бүлөдөгү чек-эрежесинин бузулуу коркунучун туудурат. Мына ушундай мезгилде, таамай айтканда аял күйөөсүнөн өз башын азат кылуу үчүн талак сураганда, күйөөсү махыр мүлкүн кайтарып алса - адал болот. Ошондой эле, күйөөсүнөн көңүлү калган аял өз башын азат кылуу үчүн күйөөсүнө: “Мен сага баланча акча-мүлк төлөймүн, анан менин талагымды бересиң” деп шартташса жана буга күйөө макул болсо бул келишимде ал экөөнө эч күнөө болбойт. Шариятта - бул эреже “хулуь” деп аталат.]]></footnotes>
</aya>
<aya number="230">
<translation><![CDATA[Эгер эр аялын (үчүнчү ирет) талак кылса, кийин, андан башка эрге тийип чыкмайынча ага адал болбойт. Эгер ал аялды ал (кийинки эри) дагы талак кылса, кайрадан бири-бирине кайтуусунда экөөнө күнөө жок, эгер Аллахтын чек-эрежелеринде турууларына көздөрү жетсе. Ушулар Аллахтын чек-эрежелери. Аларды (Аллах) түшүнгөн коомдор үчүн баян кылып берет.]]></translation>
<footnotes></footnotes>
</aya>
<aya number="231">
<translation><![CDATA[(Оо, эркектер!) Аялдарды талак кылганыңарда, (идда) мөөнөттөрүнө жетсе, аларды жакшылык менен алып калгыла же болбосо, жакшылыкча койо бергиле. Кандайдыр бир зыян жеткирип, чектен чыгуу үчүн аларды кармабагыла. Ким ушуну жасаган болсо, шексиз өзүнө зулум кылган болот! Аллахтын аяттарын оюн-эрмек кылып албагыла! Жана Аллахтын силерге берген нээматын жана силерге түшүргөн китеп (Куран) менен Хикматты (пайгамбардын Сүннөттөрүн) эстегиле. Аны менен Ал силерге насаат айтат. Аллахтан корккула жана билип алгыла: Аллах ар кандай нерсени Билүүчү.]]></translation>
<footnotes></footnotes>
</aya>
<aya number="232">
<translation><![CDATA[Аялдарды талак кылганыңарда жана алар (идда) мөөнөттөрүнө жеткенде, (иддаларын толук сакташсын.) (Оо, талагы берилген аялдын жакындары!) Эгер жакшылык менен бири-бирине ыраазы болушса, аларды күйөөлөрү менен (кайрадан) никеленип алуусуна тоскоол болбогула! Силердин араңардан Аллахка жана Акырет күнүнө ишенгендер бул өкүмдөн насаат алышат. Ушунуңар силер үчүн тазараак жана пакизараак (болгон жорук). (Силерге эмне жакшы, эмне жаман экенин) Аллах билет, силер билбейсиңер.]]></translation>
<footnotes></footnotes>
</aya>
<aya number="233">
<translation><![CDATA[Жана энелер бөбөктөрүн эки жыл толук эмизишет. (Бул өкүм) эмизүүнү толук кылууну каалагандар үчүн. Аларды (энелерди) жакшынакай жедирип-ичирүү жана кийинтүү - атанын мойнунда. (Бирок,) эч бир жан күчү жетпеген ишке мажбур кылынбайт. Эне дагы, ата дагы перзенти себептүү зыян тартпаш керек. Мураскордун мойнунда ушундай милдет бар. Эгер эрди-катын өз ара кеңеш менен, бири-биринин ыраазычылыгын алып, (баланы эмчектен) ажыратууну каалашса – аларга күнөө жок. Жана силер (О, жубайлар) өз бөбөгүңөргө (башка бир) эмизүүчү болушун кааласаңар – эгерде анын акысын жакшылык менен толук төлөп турсаңар – силерге күнөө болбойт. Силер Аллахтан корккула жана билип койгула: Аллах силердин (бардык) ишиңерди Көрүүчү!]]></translation>
<footnotes></footnotes>
</aya>
<aya number="234">
<translation><![CDATA[Силердин араңардан аялдарын (жесир) калтырып, өлүп кеткендердин (аялдары) өз алдынча төрт ай, он күн (идда) күтүшөт. Ал эми (идда) мөөнөттөрүн бүтүргөн соң, өздөрүнө жакшылык менен жасаган ишинде силерге күнөө болбойт. Аллах силердин ишиңерден Кабардар.]]></translation>
<footnotes></footnotes>
</aya>
<aya number="235">
<translation><![CDATA[Ал (күйөөсү өлүп, идда отурган) аялдарга ишаарат менен өзүңөрдү сунуш кылышыңарда же болбосо, (аларга жуучу жиберүүнү) ичиңерде сыр сакташыңарда күнөө жок. Аллах аларды тез арада эстешиңерди билди. Бирок, алар менен жашыруун убадалашпагыла! Болгону, жакшы сөздөрдү айтсаңар жарайт. Жана китеп (идда эсеби) өз мөөнөтүнө жетмейинче нике кыюууга умтулбагыла. Жана билип койгула: Аллах ичиңердеги (жашыруун) нерсени да (айкын) билип турат. Демек, Андан сак болуп (дайым эстеп) жүргүлө жана да билгиле, Аллах – Кечиримдүү, (пейили) Жумшак!]]></translation>
<footnotes></footnotes>
</aya>
<aya number="236">
<translation><![CDATA[Эгер (никеңерге алган) аялдарды, жакындык кылбай туруп, же болбосо алар үчүн махырды белгилебей туруп талак кылсаңар – күнөө жок. Жана (никени бузганыңардын эсесине) аларды жакшы пайдалар менен – бай(лар) мүмкүнчүлүгүнө карап, кедей(лер) колунан келишинче – пайдаланткыла. Бул – жакшылык кылуучулар үчүн милдет.]]></translation>
<footnotes></footnotes>
</aya>
<aya number="237">
<translation><![CDATA[Эгер аларга (жыныстык) жакындык кылбай туруп жана махырды белгилеп койгон соң талак кылсаңар, белгиленген махырдын жарымы(н кайтарып бересиңер.) Эгер алар (аялдар өздөрүнө тие турган жарым махырды алуудан) кечип жиберсе, же болбосо, нике келишими колунда болгон адам (күйөө, өзүнө алып калган махырдын жарымынан) кечип[1] жиберсе, кечип жиберишиңер такыбага жакыныраак (иш). Жана араңарда болгон пазилет-даражаны унутпагыла. Албетте, Аллах, силердин эмне кылып жатканыңарды Көрүүчү.]]></translation>
<footnotes><![CDATA[[1] Талагын берип, ажырашкан аялга махырдын бардыгын берип жиберсе.]]></footnotes>
</aya>
<aya number="238">
<translation><![CDATA[Намаздарга, айрыкча ортолук[1] намазга бекем болгула! Жана (намазда) Аллахка толук моюн сунган абалда тургула.]]></translation>
<footnotes><![CDATA[[1] Аср (Дигер) намазы.]]></footnotes>
</aya>
<aya number="239">
<translation><![CDATA[Эгер (душмандан, жырткычтан ж.б.у.с зыяндардан) корксоңор, жүргөн же минген абалыңарда (намаз окуй бергиле). Ал эми, (зыяндардан) тынч болгонуңарда, Ал (Аллах) билбеген нерсеңерди силерге кандай үйрөткөн болсо, дал ошондой (бардык шарттарын ордуна келтирип) Аллахты зикир кылгыла.]]></translation>
<footnotes></footnotes>
</aya>
<aya number="240">
<translation><![CDATA[Силердин араңардан аялдарын калтырып көз жумуп бараткан кишилер (болсо), аялдарын бир жылга чейин үйдөн кууп жибербей, (зарыл болгон тиричилик каражаттары менен) пайдаландырууну (өз жакындарына) керээз кылсын. Эгер алар (аялдар) (бир жылга жетпей, өз каалоолору менен) чыгып кетсе, өз алдынча кылган жакшы иштеринде силер үчүн (эй, эрдин жакындары) күнөө жок. Аллах – Кудуреттүү, Даанышман.]]></translation>
<footnotes></footnotes>
</aya>
<aya number="241">
<translation><![CDATA[Талагы берилген аялдарды жакшылык менен пайдалантуу такыба кишилердин мойнуна милдет![1]]]></translation>
<footnotes><![CDATA[[1] Ажырашкан аялдын жүрөк жараатын айыктыруу жана кээ бир укуктарын сактоо үчүн бул аяттын өкүмү боюнча эркектер өздөрүнүн социалдык абалына карап, талак берген аялдарына материалдык пайда берүүлөрү талап кылынат.]]></footnotes>
</aya>
<aya number="242">
<translation><![CDATA[Ошентип, Аллах силерге Өзүнүн аяттарын, акылыңарды иштетүүңөр үчүн баян кылып берет.]]></translation>
<footnotes></footnotes>
</aya>
<aya number="243">
<translation><![CDATA[(Оо, Мухаммад!) Өлүмдөн качып, журттарынан чыккан миңдеген адамдарды(н икаясын) укпадың беле? Аллах аларга: "Өлгүлө!" - деди. (Алар өлүштү). Анан, аларды кайра тирилтти.[1] Албетте, Аллах адамдарга пазилеттүү.[2] Бирок, көпчүлүк адамдар шүгүр кылышпайт.]]></translation>
<footnotes><![CDATA[[1] Бул окуя байыркы яхуди шаарларынын биринде болгон. Шаарды өлөт (чума) каптаганда миңдеген адамдар өлүмдөн качып чыгышты. Бирок, бул качуу менен өлүмдөн кутулган эмес: Аллах алардын бардыгын "өлгүлө!" деген бир сөзү менен өлтүрүп, кайра тирилтти. Муну менен Аллах ошол коомго гана эмес, тээ Кыяматка чейинки инсаниятка эскертүү берди: Өлтүрүү да, жашатуу да жалгыз Өзүнүн колунда! Адамдардын куландай соо жана тирүү бойдон жүрүүлөрү - бул Аллахтын пазилет-берешендиги. Буга шүгүр кылуу керек. Бирок, көп адамдар муну унутуп коюшкан. Шүгүр (ибадат) кылышпайт!
[2] «Пазилет» - Аллах тааланын берешендиги жана жоомарттыгы.]]></footnotes>
</aya>
<aya number="244">
<translation><![CDATA[Аллахтын жолунда согушкула жана билгиле, Аллах – Угуучу, Билүүчү!]]></translation>
<footnotes></footnotes>
</aya>
<aya number="245">
<translation><![CDATA[Аллахка жакшынакай карыз бере турган адам барбы? Анан ага (Аллах) көп-көп (сооп) кошуп кайтарат. (Ырыскыларды) кең кылуучу да, тар кылуучу да Аллах! Анын Өзүнө гана кайтып барасыңар.[1]]]></translation>
<footnotes><![CDATA[[1] Аллах жолунда жанын, малын сарп кылган адам Аллахка жакшынакай карыз берген сыяктуу. Аллах таала аны кааласа жети жүз эсе көбөйтүп кайтарат. Эгер мусулман эсеп-чотун кучактап, сараңдык кыла бербей, мал-жанын Аллах жолуна иштете берсе, кең ырыскы берүүчү да, ырыскыны кысып коюуучу да Аллахтын Өзү. Бардык мүлк Өзүнүн колунда. Кааласа эсепсиз даражада көбөйтүп берет. Дал ушул сыяктуу дагы бир аятта Аллах таала мындай деген: "Мал-дүйнөлөрүн Аллах жолунда сарптаган кишилердин мисалы жети машакты өндүргөн бир дан сыяктуу. Ар бир машакта жүздөн дан болот. Аллах каалаган адамына (ушул сыяктуу) көбөйтүп берет. Аллах (тын пейили, илими) Кенен (жана) Билүүчү". Демек, Аллах жолунда малын, жанын сарптаган инсан эч нерсе жоготпойт.]]></footnotes>
</aya>
<aya number="246">
<translation><![CDATA[Мусадан кийинки, Исраил урпактарынан болгон жамаатты(н кабарын) билбедиңби? Бир мезгилде алар өздөрүнүн пайгамбарына: "бизге бир падыша дайындап бер, Аллах жолунда согушка чыгалы" дешкенде, ал: "Эгер силерге согуш парыз кылынган убакта, согуштан баш тартсаңарчы?" деди. Алар айтышты: "Кантип эле Аллахтын жолунда согушпай коёлу?! Биз журттарыбыздан жана бала-чакаларыбыздан айдап чыгарылдык!" Ал эми, согуш парыз кылынганда болсо, аз гана бөлүгүнөн башка бардыгы (согуштан) баш тартышты. Аллах заалым адамдарды Билүүчү.]]></translation>
<footnotes></footnotes>
</aya>
<aya number="247">
<translation><![CDATA[Аларга пайгамбары: "Аллах силерге (мына бул) Таалутту падыша дайындады" дегенде, алар: "Ал кайдан бизге падыша болсун?! Андан көрө падышалыкка өзүбүз көбүрөөк акылуубуз. Жана ага кененирээк мал-дүйнө да берилген эмес" дешти. (Анда пайгамбар) айтты: "Аны силерге (падыша кылып, мен эмес) Аллах тандады жана аны (саясий) илимде жана денесинде(ги кубатты башкалардан) ашыкча кылды. Аллах (жердеги) падышалыгын Өзү каалаган адамга берет. Жана Аллах(тын пазилети) Кенен, Билүүчү".]]></translation>
<footnotes></footnotes>
</aya>
<aya number="248">
<translation><![CDATA[Пайгамбары аларга: "Анын падышалыгынын белгиси, силерге (душманыңар тартып алган) сандыктын[1] (кайра өзүңөргө) келиши. Анда (силер үчүн) Раббиңер тарабынан тынчтык-бейпилдик жана Муса менен Харундун үй-бүлөсүнөн калган (таберик) нерселер бар. Аны периштелер көтөрүп келишет. Эгер (чындап) ыймандуу болсоңор ушул окуяда силер үчүн аян-белги бар" - деди.]]></translation>
<footnotes><![CDATA[[1] Ал сандык Муса жана Харун пайгамбарлардан калган таберик сандык болуп, аны душмандар тартып алышкан болчу. Ушул сандыктын келиши, келгенде да аны периштелердин көтөрүп келиши көңүлдөрүнө канааттануу салды бейм, яхуди ак сөөктөрүнүн жамааты чуру-чууну токтотуп, пайгамбарга ынап, Таалуттун бийлигине моюн сунуп калышты. Бирок, аларда чечкиндүүлүк жетишпей турат эле. Мындай коом менен согушка аттанып болобу?! Ошондо Таалут Аллахтын буйругу менен сабырдууларды алсыздардан ажыратып алууну каалады.]]></footnotes>
</aya>
<aya number="249">
<translation><![CDATA[Таалут аскерлер менен чыкканда (мындай) деди: "Аллах силерди (суусаган мезгилиңерде) бир дарыя менен сынайт. Ким андан ичсе – менден эмес, (мени менен согушка барбайт, себеби ал – сабырсыз) жана ким андан ичпесе – ал менден (мени менен барат) Бирок, ким колу менен бир ууртам гана ичсе, мейли, (алардын өз ыктыяры: калгысы келсе – калат, мени менен кеткиси келсе – кетет)". Анан (бардыгы жолго чыгып, дарыяга жеткенде) аз гана адамдан башка баарысы суу ичип алышты. Бир убакта ал (Таалут) жана аны менен бирге болгон ыймандуу адамдар дарыядан өттү эле, (көпчүлүк суу жүрөктөрү): "Бүгүн Жаалут жана анын аскерлери менен согушууга алыбыз жетпейт" дешти. Ал эми, (Кыяматта) Аллах менен жолугууга (бекем) ишенгендер: "Нечендеген аз сандуу аскерлер Аллахтын каалоосу менен көп сандуу аскерлерди жеңип чыккан. Аллах сабырдуулар менен!" дешти.]]></translation>
<footnotes></footnotes>
</aya>
<aya number="250">
<translation><![CDATA[Жана Жаалут менен анын аскерлерине бетме-бет келгенде: "О, Рабби! Үстүбүздөн сабыр - чыдамкайлык жаадыр, кадамыбызды бекем кыл жана каапыр коомдордун үстүнөн жеңиш бере көр!" деп (дуба кылып согушка киришти).]]></translation>
<footnotes></footnotes>
</aya>
<aya number="251">
<translation><![CDATA[Кийин аларды Аллахтын каалоосу менен жеңип алышты Дауд Жалутту өлтүрдү. Аллах ага падышалык менен даанышмандык берип, Өзү каалаган илимдерди үйрөттү. Эгер Аллах адамдардын бир бөлүгүн башка бир бөлүгү менен жоготуп турбаса жер бузулуп кетмек. Бирок, Аллах ааламдардын үстүнөн - Пазилетүү.[1]]]></translation>
<footnotes><![CDATA[[1] Пазилеттүү - Жоомарт. Каалаган пендесине ашыкча дөөлөт-сыйлык берет.]]></footnotes>
</aya>
<aya number="252">
<translation><![CDATA[Булар - Аллахтын далилдери. Аларды сага акыйкатттык менен айтып берүүдөбүз. Жана сен албетте пайгамбарлардын бирисиң.]]></translation>
<footnotes></footnotes>
</aya>
<aya number="253">
<translation><![CDATA[Биз бул пайгамбарлардан кээ бирлерин башка бирөөлөрүнөн абзел кылдык. Алардын арасында Аллах (ага) сүйлөгөндөрү бар жана (Аллах) кээ бирөөлөрүн жогору даражаларга көтөрдү. Биз Марямдын уулу Исага анык далилдер берип, аны Ыйык Рух менен кубаттадык. Эгер Аллах кааласа, алардан кийинкилер өздөрүнө анык далилдер келген соң өз ара согушпайт болчу. Бирок, каршылашып калышты: алардан ким бирөөсү ыйман келтирди, дагы бирөөлөрү каапыр болду. Эгер Аллах кааласа согушпайт эле. А бирок, Аллах каалаганын жасайт.]]></translation>
<footnotes></footnotes>
</aya>
<aya number="254">
<translation><![CDATA[Оо, ыйман келтиргендер! (Башыңарга) алды-саттысы, жоро-жолдошчулугу жана шапаат-ортомчулугу жок Күн (Кыямат) келип кала электе Биз силерге ырыскы кылып берген нерселерден (бир бөлүгүн Аллахтын жолуна) сарп кылгыла! Жана каапырлар – ошолор гана заалым кишилер!]]></translation>
<footnotes></footnotes>
</aya>
<aya number="255">
<translation><![CDATA[Аллах – Андан башка сыйынууга татыктуу кудай жок. Ал (түбөлүк) Тирүү, (бардыгын) башкарып Туруучу. Ал үргүлөбөйт жана уктабайт. Асмандар менен жердегинин баары Ага тандык. Эч ким Анын алдында, Анын уруксаты болмоюнча шапаат-колдоо көрсөтө албайт. Ал алардын келечегиндеги жана өтмүшүндөгү нерселерди билет. Ал эми, алар болсо, Анын илиминен Ал Өзү каалагандан башка эч нерсени билбейт. Анын Курсийи асмандар жана жерди камтып турат. Ал экөөнү (асмандар менен жерди) сактап туруу Ага эч тоскоолдук кылбайт. Ал Бийик жана Улуу Зат!]]></translation>
<footnotes></footnotes>
</aya>
<aya number="256">
<translation><![CDATA[Динде мажбурлоо жок.[1] Туура жол адашуучулуктан ажырап бүткөн. Ал эми, ким Тагутка[2] каапыр болуп, Аллахка ыйман келтирсе, эч качан ажырап кетпей турган, бекем тутканы кармаганы чын! Аллах – Угуучу. Билүүчү.]]></translation>
<footnotes><![CDATA[[1] Ислам – акылдын, илимдин, табигыйлыктын жана Даанышмандыктын, оңолуунун жана оңдоонун, акыйкаттыктын жана тууралыктын дини! Ошондуктан ага жүрөктөрдүн, акылдардын өзү умтулат. Ага зордоп киргизүүнүн кажети жок. Зордоп киргизүү адамдын табигый психологиясына, акылына дал келбеген жолдордун амалы. Исламда адамдын табияты менен акылына каршы келген эч нерсе жок.
[2] Аллах тааладан башка, элдер сыйынып жаткан ар кандай кудайлардын баары «тагуттар» деп аталат. Пенде Аллахка ыйман келтирүүдөн мурун, Аллахтан башка бардык "кудайларга" (тагуттарга) каапыр болушу, алардын кудайлыгын четке кагышы жана андан кийин гана кудайлыкты жеке-жалгыз Аллах таалага ыйгарышы керек. Ошондо гана ал "эч качан ажырап кетпей турган, бекем тутканы" (ыйманды) кармаган болот.]]></footnotes>
</aya>
<aya number="257">
<translation><![CDATA[Аллах – ыйман келтирген адамдардын башчысы. Аларды караңгылыктардан (илим, ыйман сыяктуу) нурга чыгарат. Ал эми, каапыр болгон адамдардын башчысы – Тагут. Ал аларды нурдан караңгычылыктарга чыгарат. Ошолор гана тозок ээлери жана алар анда түбөлүк калышат.]]></translation>
<footnotes></footnotes>
</aya>
<aya number="258">
<translation><![CDATA[Аллах падышалык бергени себептүү (текеберленип,) Ибрахим (пайгамбар) менен, анын Раббиси жөнүндө далилдешкен кишини(н кабарын) билбедиңби? Ибрахим ага: "Менин Раббим өмүр жана өлүм берет" дегенде, ал: "Мен дагы өмүр жана өлүм бере алам" - деди. (Анда) Ибрахим айтты: "Аллах Күндү чыгыштан чыгарат. Сен (эгер кудай болсоң) аны батыштан чыгарып берчи, кана?! Анан каапыр адам (жооп бере албай) кеңгиреп калды. Аллах залымдарды туура жолго баштабайт![1]]]></translation>
<footnotes><![CDATA[[1] Бул окуядагы Ибрахим менен сөз талашкан каапыр Бабыл (Вавилон) падышасы Намруд болчу. Ал өз колундагы падышалыкты аны сынаш үчүн Аллах таала бергенин унутуп, падышалыгы себептүү менменсинип, "Мен деле кудаймын" деп калган. Анан Ибрахим аны даават кылганы барганда ушул окуя болуп өткөн. Ибрахим Аллахтын өмүр жана өлүм берүүчүлүгүн айтканда Намруд сөздү айлантып, өкүмдарлыгын далил кылып "Мен деле кааласам бир адамды өлүмгө буюруп, өлүмгө буюрулган адамга жан соога кыла алам" дегенде Ибрахим «Аллах күндү чыгыштан чыгарат. Сен (эгер сен кудай болсоң) аны батыштан чыгарып берчи, кана?!» - дейт. Каапыр Намруд «лам» деп ооз ачалбай сөзгө жыгылат.]]></footnotes>
</aya>
<aya number="259">
<translation><![CDATA[Же болбосо (оо, Мухаммад) пайдубалдарына чейин ойрон болгон айылдан өткөн киши(нин окуясы) сыяктуу (кабар укпадыңбы?) Ал киши: (ойрон болгон айылдан өтүп бара жатып) "Аллах ушуну(н элдерин) өлгөндөн соң кантип (кайра) тирилте алат?!" деди. Аллах анын өзүн жүз жылга өлтүрүп койду да, кийин кайра тирилтип: "Канча убак жаттың?" – деди. "Бир күн же бир күндүн бир аз бөлүгүнчөлүк" деп жооп берди. (Аллах) айтты: "Жок, жүз жыл (өлүп) жаттың. Тамак-ашыңды, суусундуктарыңды карачы – бузулган эмес. Жана эшегиңе (чирип кеткен сөөктөрүнө) да кара. Биз сени адамдарга (Өз кудуретибизден) аян - белги кылуу үчүн (ушундай) кылдык. Жана сөөктөргө кара: Биз аларды кантип чогултуп, кийин аларга эт каптайбыз. (Өз көзүң менен көрүп ал!). Анан бардыгы ага (көз алдында) анык билингенде: "Мен (эми) Аллахтын ар кандай нерсеге Кудуреттүү экенин билемин!" – деди.[1]]]></translation>
<footnotes><![CDATA[[1] Кээ бир тафсирчилер бул икаядагы адамды бир ыймандуу киши же болбосо Узайр пайгамбар дешет. Бирок, бул адамдын кайра тирилүүдөн шектенүүсү жана кайра тирилүүнү өз башынан өткөрүп, эшектин чачылган сөөктөрү кандайча чогулуп, кандайча эт капталып, жан киргенин өз көзү менен көргөндөн кийин гана Аллахтын Кудуретине ыйман келтиргени ал адамдын ыймандуу адам же пайгамбар эмес, шектенүүчү ыймансыз болгонун далилдейт. (Cадий)]]></footnotes>
</aya>
<aya number="260">
<translation><![CDATA[Эстегин, Ибрахим: "Оо, Раббим! Мага өлүктөрдү кандай тирилтээриңди көргөз" дегенде, (Аллах): "Ишенбей жатасыңбы?" деди. Ибрахим айтты: "Жок, андай эмес, бирок жүрөгүм бейпил болушу үчүн (сурап жатамын)". (Аллах) айтты: "Куштан төрттү карма дагы, аларды өзүңө жакындатып (союп, жиликтеп,) ар бир тоого алардын бөлүктөрүн (чачып) ташта. Анан аларды (өз аттары менен) чакыр – сага тез (учуп) келишет. Жана билип койгун, Аллах – Кудуреттүү, Даанышман.]]></translation>
<footnotes></footnotes>
</aya>
<aya number="261">
<translation><![CDATA[Мал-дүйнөлөрүн Аллах жолунда сарптаган кишилердин мисалы жети машакты өндүргөн бир дан сыяктуу. Ар бир машакта жүздөн дан болот. Аллах каалаган пендесине (ушул сыяктуу) көбөйтүп берет. Аллах(тын пейили, илими) Кенен (жана) Билүүчү.[1]]]></translation>
<footnotes><![CDATA[[1] Аллахтын дининин өнүгүүсү үчүн болобу, же муктаж, кембагал, мусапыр адамдарга жардам катары болобу, эмнеси болсо да Аллахтын ыраазычылыгын тилеп сарп кылынган мал-дүйнө (мүлк) Аллахтын жолунда иштетилген болуп саналат. Бул сыяктуу садакага жети жүз эсе сооп болот. Жана "Аллах каалаган адамына көбөйтүп да берет". Жети жүз эсе көбөйүүнү ушул дүйнөдөгү мүлк-дүйнөсүнө ошончо береке кошулат деп да түшүнсө да болот.]]></footnotes>
</aya>
<aya number="262">
<translation><![CDATA[Мал-дүйнөсүн Аллах жолунда сарп кылып, артынан колко кылбаган жана заар сөздү ээрчитпеген адамдар үчүн Раббисинин алдында (көптөн-көп) сооптор бар. Жана аларга эч коркунуч жок жана алар кайгы-капага да батышпайт.]]></translation>
<footnotes></footnotes>
</aya>
<aya number="263">
<translation><![CDATA[Ширин сөз жана кечирүү - (өзүнүн артынан) заар сөз ээрчиген садакадан жакшы. Аллах – Беймуктаж (жана пейили) Жумшак.]]></translation>
<footnotes></footnotes>
</aya>
<aya number="264">
<translation><![CDATA[Оо, ыйман келтирген адамдар! Аллахка жана Акырет күнүнө ишенбеген жана мал-дүйнөсүн, адамдарга эл көрсүн үчүн садака[1] кылуучу кишилерге окшоп (берген) садакаңарды колко кылуу жана заар сөз менен жокко чыгарып албагыла! Анын мисалы-үстүн топурак баскан аска-таш сыяктуу. Качан ага кара нөшөр жамгыр жааса (жууп) жылаңачтап койот. (Ушуга окшош) алар жасаган иштеринен эч нерсеге ээ болбой (куржалак) калышат. Аллах каапыр коомдорду туура жолго баштабайт.]]></translation>
<footnotes><![CDATA[[1] Жогорудагы аяттарда садаканын төрт түрү баяндалды. Биринчиси жана эң абзели артынан сөз ээрчибеген садака. Экинчичи - бул ширин сөз. Көңүлү чөккөн бир адамды, же бир ооруган кишини ширин сөз менен көңүлүн көтөрүү, же болбосо суранган кишиге - эгер жок болсо - жакшы, жумшаак жооп кайтаруу ... булар дагы садак. Үчүнчү түр садака - бул сага жамандык кылган кишини кечирүү. Ал эми, эң начар садака (төртүнчү түрү) - бул, бергендин артынан милдет (колко) кылуу жана заар сөз ээрчитүү.]]></footnotes>
</aya>
<aya number="265">
<translation><![CDATA[Мал-дүйнөлөрүн Аллахтын ыраазычылыгын көздөп жана (Аллах берчү соопко) бекем - чын ишенимдери менен садака кылган адамдардын мисалы, бийик, тегиз жердеги бак-бостон сыяктуу. Ага нөшөрлүү жамгыр жааса, түшүмүн эки эсе көп берет. Эгер ага нөшөрлүү жамгыр жетпесе, себелеп жааганы да (пайдалуу) боло берет. Жана Аллах силер жасаган (бардык) ишиңерди Көрүүчү.]]></translation>
<footnotes></footnotes>
</aya>
<aya number="266">
<translation><![CDATA[Силерден бирөөңөр, астынан дарыялар аккан, ичинде ар түрдүү мөмөлөрү болгон жүзүм жана курма багы болушун, жана өзү картайып, бала-бакырасы да алсыз болгон бир мезгилде, бак-бостонуна оттуу бороон тийип, өрттөп кетишин каалайт беле?! Аллах силерге аяттарын ушинтип баян кылат, пикир кылышыңар үчүн.[1]]]></translation>
<footnotes><![CDATA[[1] Бул аятта Аллах таала, берген садакасын колко кылган жана артынан заар сөз ээрчиткен адамдарды картайганда эң чоң байлыгы – бак-бостону күйүп кеткен кишиге окшотту.]]></footnotes>
</aya>
<aya number="267">
<translation><![CDATA[Оо, ыйман келтирген адамдар! Өзүңөр иштеп тапкан нерсеңерден жана Биз силер үчүн жерден чыгарып берген (дан, жер азыктары, мөмө-жемиш ж.б.у.с.) нерселерден эң асыл-тазаларын садака кылгыла. Жана алардан төмөн-начар болгондорун садака кылууну ниет кылбагыла.[1] Аны өзүңөр да албайт элеңер. Алсаңар да андан көзүңөрдү жумуп (жактырбай) аласыңар. Жана билгиле, Аллах Беймуктаж жана мактоого татыктуу.]]></translation>
<footnotes><![CDATA[[1] Бул аятта Аллах таала, парыз садака (зекет) болсун же ыктыярдуу садака болсун, эмнеси болсо да адал - тазаларынан садака кылууну буюруп жатат. Садака эң улук, эң таза, пакиза Зат - Аллах жолунда болчу болсо, демек эң тазаларын берүү керек.]]></footnotes>
</aya>
<aya number="268">
<translation><![CDATA[Шайтан силерди кембагалдык менен коркутат жана бузукулуктарга буюрат. Аллах болсо, силерге Өзүнүн кечиримин, пазилетин убада кылат. Аллах (тын ырайым-пазилети ) Кенен, Билүүчү.]]></translation>
<footnotes></footnotes>
</aya>
<aya number="269">
<translation><![CDATA[(Аллах) каалаган пендесине хикмат (илим-даанышмандык) берет. Кимге даанышмандык берилген болсо, демек ага көп жакшылыктар берилиптир. (Муну) акылдуу адамдар гана баамдай алышат.[1]]]></translation>
<footnotes><![CDATA[[1] Бул аятта Аллах илим-даанышмандыктын (хикматтын) даражасы бай болуп, садака бергенден да жогору экенин айтууда. Анткени, илим-даанышмандык менен инсан караңгылыктан нурга, наадандыктан акылмандуулукка чыгат. Бардык иштердин жакшы болушу ушул хикматка көз каранды.]]></footnotes>
</aya>
<aya number="270">
<translation><![CDATA[Силер кандай садака же назир[1] кылсаңар – Аллах аны билип турат. Залымдарга (Аллах тарабынан) жардамчы жок.]]></translation>
<footnotes><![CDATA[[1] “Назир” - бул пенденин Аллах таалага атаган бир нерсеси. Маселен, бирөө ооруп калса «эгер ушул ооруудан айыксам Аллах үчүн түкүнчө күн орозо кармап беремин же паланча ирекет намаз окуп беремин» деген сыяктуу убадаларды берсе, ушул анын назири болот. Назир Аллах үчүн гана кылынат. Аллахтан башкага назир кылуу ширк болуп саналат.]]></footnotes>
</aya>
<aya number="271">
<translation><![CDATA[Эгер садакаларды ашкере кылсаңар – бул жакшы.[1] Эгер жашыруун кылып, кембагалдарга берсеңер – бул да силерге жакшы. (Бул экөө тең) Силердин күнөөңөрдү жууйт. Жана Аллах силер кылып жаткан ишиңерден кабардар.]]></translation>
<footnotes><![CDATA[[1] Садакаларды жарыя (ашкере) кылуу качан рия (эл көрсүн) үчүн эмес, адамдарга үлгү же болбосо, диндин абзелдигин көргөзүү үчүн болсо гана жакшы.]]></footnotes>
</aya>
<aya number="272">
<translation><![CDATA[(Оо, пайгамбар!) Аларды туура жолго салуу сенин колуңда эмес. (Сен болгону аларга чындыкты жеткирүүчүсүң.) Бирок, Аллах Өзү каалаган пендесин туура жолго баштайт. (Оо, ыймандуу пенделер) кандай жакшылыкты (мүлктү) садака кылсаңар – ал өзүңөрдүн пайдаңарга. (Эгер чыныгы ыймандуу болсоңор) Аллахтын Жүзүн үмүт кылып гана садака кыласыңар.[1] Жана кандай гана жакшылыкты садака кылсаңар, силерге зулум кылынбаган абалда (сообу) өзүңөргө толук кайтарылат.]]></translation>
<footnotes><![CDATA[[1] Эгер адам баласы "Кыяматта Аллахтын ыраазылыгын тапсам экен, Анын Жүзүн көрсөм экен!" деген аруу ниет, таза тилек менен садака кылса, ал садакасы аз же көп экенине карабай, кыяматта сообу өздөрүнө толук кайтарылат. Садакасынын кыпындай бөлүгү да кемитилбейт.]]></footnotes>
</aya>
<aya number="273">
<translation><![CDATA[(Оо, момундар! Силер) Аллахтын жолунда (жүрүп, тиричиликтен) тосулган, жер бетинде сапар кылууга мүмкүнчүлүгү болбогон, (бирок) билбеген адам аларды (бирөөдөн сураганга) ыйба кылгандан улам бай деп ойлогон кембагалдарга (садака кылгыла). Аларды көрүнүшүнөн тааныйсыңар. Алар адамдардан суранышпайт. Кандай гана жакшы садака кылсаңар да, аны Аллах Билүүчү!]]></translation>
<footnotes></footnotes>
</aya>
<aya number="274">
<translation><![CDATA[Түнү-күнү (ар дайым) мал-дүйнөсүн жашыруун жана ашкере түрдө садака кылган адамдар үчүн Раббисинин алдында (көбөйтүрүлгөн) сооптору бар. Аларга коркунуч да жок жана алар капа болушпайт.]]></translation>
<footnotes></footnotes>
</aya>
<aya number="275">
<translation><![CDATA[Сүткорлук (менен пайда) жеген адамдар (Кыяматта) шайтан уруп акылдан азган адам сыяктуу (мүрзөлөрүнөн) турушат. Бул алардын: "Соода деле сүткорлук сыяктуу" деген сөздөрү үчүн (жаза!). Аллах сооданы адал, сүткорлукту арам кылган. Ал эми, кимге Раббиси тарабынан (сүткорлуктун арамдыгы жөнүндө) насаат-баян келсе жана ал (тообо кылып) токтосо – өткөндөгүсү өзүнө (адал) жана (келечек) иштери Аллахка тапшырылат. Жана ким (сүткорлукка) кайтса – ошолор гана тозокулар жана алар анда түбөлүк калышат!]]></translation>
<footnotes></footnotes>
</aya>
<aya number="276">
<translation><![CDATA[Аллах сүткорлукту(н пайдасын) жоготот жана садакаларды пайдалуу кылат.[1] Аллах ар бир күнөөлүү каапырды сүйбөйт.]]></translation>
<footnotes><![CDATA[[1] Үстүртөн караганда сүткорлук (процент) пайда келтиргендей, ал эми адал кирешеден садака берүү чоң чыгашадай көрүнөт. Чынында, абал мунун тескерисинче. Садака берген өнүп-өсүп, береке табат, сүткорлуктан пайда табам дегендер көп максаттарына жете албайт.]]></footnotes>
</aya>
<aya number="277">
<translation><![CDATA[Ыйман келтирип, жакшы амалдарды жасаган, намазды (шарттары менен) аткарган жана зекетти берген адамдар үчүн Раббисинин алдында сооптору даяр. Жана аларга коркунуч да болбойт, кайгы-капага да батышпайт.]]></translation>
<footnotes></footnotes>
</aya>
<aya number="278">
<translation><![CDATA[Оо, ыйман келтиргендер! Аллахтан корккула жана эгер ыймандуу болсоңор, (мурун алып жүргөн) сүткорлук пайдаңардын калганын албагыла!]]></translation>
<footnotes></footnotes>
</aya>
<aya number="279">
<translation><![CDATA[Эгер андай кылбасаңар, Аллах жана анын элчиси тарабынан (силерге каршы жарыялана турган) согушту билип койгула! Жана эгер тообо кылсаңар (пайда кошулбаган) акча-мүлкүңөр өзүңөргө. (Ошондо бирөөгө да) зулум кылбайсыңар, силерге да зулум кылынбайт.]]></translation>
<footnotes></footnotes>
</aya>
<aya number="280">
<translation><![CDATA[Эгер (карыз алуучу) начар (турмушта жашаган киши) болсо, бай болгонго чейин күткүлө. Эгер (карызыңарды) садака кылып жиберсеңер - өзүңөргө жакшы, эгер билсеңер.]]></translation>
<footnotes></footnotes>
</aya>
<aya number="281">
<translation><![CDATA[Аллахка кайтарыла турган күнүңөрдөн (Кыяматтан) корккула! Кийин ар бир жан ээси өзүнүн ишине жараша толук (натыйжасын) алат, жана аларга зулум кылынбайт.]]></translation>
<footnotes></footnotes>
</aya>
<aya number="282">
<translation><![CDATA[Оо, ыйман келтиргендер! Белгилүү мөөнөткө карыз алды-берди кылсаңар, ал мамилени жазып койгула. Ортоңордо бир жазуучу адилет менен жазсын. Ал Аллах үйрөткөндөй (адилеттик менен) жазуудан баш тартпасын. Сөзсүз жазсын жана мойнуна карыз алуучу киши айтып жаздырсын. Ал Раббиси – Аллахтан корксун жана андан (карыздан) бир нерсесин да кемитпесин. Эгер мойнуна карыз алуучу адам акылсызыраак, алсыз же айтып жаздыра албай турган (дудук) болсо, анын ишенимдүү өкүлү адилеттик менен айтып турсун. Жана өзүңөр ыраазы болгон күбөңөрдөн эки эркек кишиңерди, эгер эки эркек табылбай калса, бир эркек жана эки аялды күбөлүккө тарткыла. (Аялдардын) бири адашса, экинчиси эскертип турат. (Күбөлүккө) чакырылганда күбөлөр баш тартышпасын! Аны (карызды), аз болсо да, көп болсо да, өз мөөнөтүнө чейин жазып коюудан эрикпегиле. Ушунуңар Аллахтын алдында адилеттүүрөөк, күбөлүк үчүн бекемирээк жана шектенип калбашыңарга жакыныраак. Ал эми, араңарда айлантып жаткан накталай соодаңар болсо, аны жазбай эле коюшуңарда силер үчүн күнөө жок. (Бирок, эгер унутуп калуудан корксоңор же аныгыраак болушун кааласаңар) өз ара соода кылсаңар деле күбөлөрдү тарткыла жана жазуучу да, күбөлөр да зыян тартып калышпасын. Эгер (мунун тескерисин) жасасаңар бул силердин бузукулугуңар(дын белгиси). Аллахтан корккула! Аллах силерге (ушинтип) таалим берет. Аллах ар бир нерсени Билүүчү.]]></translation>
<footnotes></footnotes>
</aya>
<aya number="283">
<translation><![CDATA[Эгер сапарда болуп, жазуучу таппай калсаңар (карыздын наркына тең) колго илингидей күрөө алсаңар болот. А, эгер бири-бириңерге ишенчү болсоңор (жаздырбай жана күрөө албай эле) ишенилген адам аманатын (өз мөөнөтүндө) аткарсын жана Раббиси – Аллахтан корксун! (Оо, момундар!) Күбөлүктү жаап-жашырбагыла! Ким жаап-жашырса – анын жүрөгү күнөөлүү. Аллах силердин ишиңерди Билүүчү.]]></translation>
<footnotes></footnotes>
</aya>
<aya number="284">
<translation><![CDATA[Асмандардагы жана жердеги (бардык) нерселер Аллахка таандык. Эгер силер ичиңердеги (ой-кыял, пейил, максаттан турган) нерселерди жашырсаңар же ашкере кылсаңар да Аллах силерди ошол нерсе менен эсеп-китеп кылат, жана Өзү каалаган адамын кечирип, каалаганын азапка салат. Аллах ар бир нерсеге Кудуреттүү.]]></translation>
<footnotes></footnotes>
</aya>
<aya number="285">
<translation><![CDATA[«Элчи өзүнө Раббиси тарабынан түшүрүлгөн нерсеге ыйман келтирди жана ыймандуу адамдар дагы (ыйман келтиришти). Бардыгы Аллахка, анын периштелерине, китептерине, пайгамбарларына ыйман келтирди (жана) "Биз Аллахтын пайгамбарларынын арасынан эч кимисин ажыратып (ишенбей) койбойбуз. Оо, биздин Рабби! Биз (Сенин өкүмүңдү) уктук жана (аларга) моюн сундук! Бизди кечире көр! Жана сага гана кайтабыз" деп айтышты».]]></translation>
<footnotes></footnotes>
</aya>
<aya number="286">
<translation><![CDATA[Аллах эч бир жанды кудурети жетпеген нерсеге буюрбайт (ар кимдин) пайдасы да өз иши(нен), зыяны да өз иши(нен) Оо, биздин Рабби! Эгер унутсак же ката кетирсек бизди жазалаба?! Оо, Раббибиз! Мойнубузга, бизден мурункуларга жүктөгөндөй оор ишти жүктөбө! Оо, Раббибиз! Биздин үстүбүзгө кудуретибиз жетпеген нерселерди жүктөбө! Биздин күнөөлөрүбүздү өчүр жана кечир, бизге ырайым кыл! Өзүң биздин Кожоюнубузсуң! Каапыр коомдорго каршы бизге жардам бер![1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам: "Ким түн ичинде "Бакара" сүрөсүнүн акыркы эки аятын окуса (жамандыктан коргонуу үчүн) жетишет" - деген.]]></footnotes>
</aya>
</sura>
<sura number="3">
<aya number="1">
<translation><![CDATA[Алиф, Лам, Мим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Аллах… Андан башка сыйынууга татыктуу кудай жок. Ал – түбөлүк Тирүү жана (түбөлүк башкарып) Туруучу.[1]]]></translation>
<footnotes><![CDATA[[1] «Бакара» сүрөсүнүн 255-аятынын тафсирине кайрылыңыз.]]></footnotes>
</aya>
<aya number="3">
<translation><![CDATA[«(Оо, Мухаммад!) Ал сага, өзүнөн мурунку (ыйык китептер жана алардагы кабарлардан турган) нерселерди тастыктаган Китепти (Куранды) акыйкат менен түшүрдү. Андан мурун адамдарга туура жол кылып Тоорат менен Инжилди түшүргөн».]]></translation>
<footnotes></footnotes>
</aya>
<aya number="4">
<translation><![CDATA[«(Эми, чындык менен жалгандын арасын) ажыратып берүүчүнү (Куранды) түшүрдү.[1] Аллахтын аяттарына каапыр болгон адамдар үчүн катуу азап бар. Аллах Кудуреттүү, өч алуучу!»]]></translation>
<footnotes><![CDATA[[1] Байыркы пайгамбарларга түшкөн китептер деле Аллах таала тарабынан болгондуктан, Куран алардын кабарын тастыктайт. Бирок, мурунку китептерге адамдардын жалган сөздөрү да аралашып кеткен. Ал китептердеги кайсы сөз чындык (Аллахтан) жана кайсынысы жалган (адамдар кошкон) экенин Куран китеби ажыратып берет. Ошондуктан Курандын бир ысымы «Фуркан» (“Ажыратуучу”) Демек, адамдардын кол астында бир гана акыйкат китеп - Куран калган. Анын ичиндегинин бардыгы - Аллахтын аяттары.]]></footnotes>
</aya>
<aya number="5">
<translation><![CDATA[Албетте, Аллахка жердеги жана асмандагы эч бир нерсе жашыруун эмес.]]></translation>
<footnotes></footnotes>
</aya>
<aya number="6">
<translation><![CDATA[Ал силерди (энеңердин) жатындар(ын)да Өзү каалаган кейипке киргизет. Эч бир сыйынууга татыктуу кудай жок, жалгыз Анын Өзү бар. (Ал) Кудуреттүү, Даанышман.]]></translation>
<footnotes></footnotes>
</aya>
<aya number="7">
<translation><![CDATA[(О, Мухаммад!) Ал сага (теңдешсиз) Китеп (Куран) түшүргөн Зат. Анын (Курандын) ичинен Китептин энеси (маңызы сыяктуу) болгон мухкам - анык аяттар жана алардан башка муташабих (түшүнүлүшү оор) аяттар орун алган. Ал эми, жүрөгүндө илдет-ийрилик болгон адамдар аны (өз каалоолоруна ылайыктап) түшүндүрүүнү жана бузукулукту үмүт кылып, муташабих аяттарды ээрчишет. Ал (муташабих) аяттын (толук) түшүндүрмөсүн Аллахтан бөлөк эч ким (анык) билбейт. (Ошондуктан) терең илимдүү адамдар: "Биз ага (Куранга) ыйман келтиргенбиз. Анын (аяттарынын) бардыгы (мухкамы дагы, муташабихи дагы) Раббибибиздин алдынан (келген акыйкат)" дешет. Акылдуу адамдар гана (мындан) зикир (эскерме) алат.]]></translation>
<footnotes></footnotes>
</aya>
<aya number="8">
<translation><![CDATA[О, Рабби! Бизди туура жолго салганыңдан кийин жүрөктөрүбүздү адаштырба! Жана бизге Өзүңдүн ырайым-рахматыңды белек кыл! Албетте, Сен белектерди көп берүүчү – Ваххабсың.]]></translation>
<footnotes></footnotes>
</aya>
<aya number="9">
<translation><![CDATA[О, биздин Рабби! Албетте, Сен адамдарды, анда шек-күмөн болбогон (Кыямат) Күн үчүн чогултуучусуң. Аллах эч качан убадасын бузбайт!]]></translation>
<footnotes></footnotes>
</aya>
<aya number="10">
<translation><![CDATA[Каапыр адамдарды Аллахтан (Анын азабынан) мал-дүйнөсү да, бала-чакалары да куткара албайт. Алар - тозоктун отундары!]]></translation>
<footnotes></footnotes>
</aya>
<aya number="11">
<translation><![CDATA[(Алардын абалы) Фараондун адамдарынын жана алардан мурунку каапырлардын абалына окшош: Биздин аяттарыбызды жалганга чыгарышты эле, Аллах аларды күнөөлөрү себептүү азапка салды. Аллах – азабы катуу Зат.]]></translation>
<footnotes></footnotes>
</aya>
<aya number="12">
<translation><![CDATA[(О, Мухаммад!) Каапырларга: "Силер жакында жеңилесиңер жана (Кыяматта) тозокто чогултуласыңар. Ал кандай жаман орун!" - деп айткын.]]></translation>
<footnotes></footnotes>
</aya>
<aya number="13">
<translation><![CDATA[(Оо, яхудилер!) (Согуш майданында) жолугушкан эки жамаатта (Биздин кудуретибизге) силер үчүн белги бар болчу. Бир жамаат Аллахтын жолунда согушуп жатышты жана экинчиси каапыр эле. (Аллахтын жолунда согушка чыккандар) алардын (душмандардын) өздөрүнөн эки эсе көп экенин анык көрүп турушту. Аллах каалаган адамдарды Өзүнүн жардамы менен колдойт. Мында акыл ээлери үчүн үлгү - сабак бар.]]></translation>
<footnotes></footnotes>
</aya>
<aya number="14">
<translation><![CDATA[Адамдар үчүн (бул дүйнөдө) аялдардан, перзенттерден, кинтар-кинтар[1] алтын-күмүштөрдөн, даңктуу-шоораттуу тулпар аттардан, (короо-короо) малдардан жана эгиндерден турган жыргалдарды сүйүү кооз көргөзүлдү.[2] Булар (опосуз) дүйнө жашоосунун пайдалары. Аллахтын алдында (булардан) жакшыраак кайтуучу жай-бейиш бар.]]></translation>
<footnotes><![CDATA[[1] Кинтар - өлчөм бирдиги. Бир кинтар 45 кг. га жакын салмакка барабар.
[2] Ушул аят мусулмандар үчүн аталган жашоо жыргалдары адал экенине далил. Ислам инсан табияты каалаган, сүйгөн нерселерге тыюу салбайт. Болгону, алардын адалдан болуусун талап кылат.]]></footnotes>
</aya>
<aya number="15">
<translation><![CDATA[Айт (О, Мухаммад): "Силерге мунуңардан (дүйнө жыргалынан) да жакшы нерсе жөнүндө кабар берейинби? Такыба кишилер үчүн Раббисинин алдында, астынан дарыялар аккан жана анда түбөлүк жашай турган бейиштер, таза-пакиза жубайлар жана Аллахтын ыраазычылыгы бар. Аллах пенделерин Көрүүчү.]]></translation>
<footnotes></footnotes>
</aya>
<aya number="16">
<translation><![CDATA[(Алар:) "О, Рабби! Биз ыйман келтирдик. Эми, биздин күнөөлөрүбүздү кечирип, тозок азабынан сакта!" деп (дуба кыла турган),]]></translation>
<footnotes></footnotes>
</aya>
<aya number="17">
<translation><![CDATA[сабырдуу, чынчыл, моюн сунуучу, садака кылуучу жана таң-заарларда (туруп) Аллахтан кечирим суроочу пенделер.]]></translation>
<footnotes></footnotes>
</aya>
<aya number="18">
<translation><![CDATA[«Аллах, Анын периштелери жана илимдүү адамдар андан (Аллахтан) башка сыйынууга татыктуу кудай жок экенине, (жана Аллах өз иштеринде) адилет менен Туруучу экенине күбөлүк беришти. Анын Өзүнөн башка сыйынууга татыктуу кудай жок. (Ал) - Кудуреттүү, Даанышман».]]></translation>
<footnotes></footnotes>
</aya>
<aya number="19">
<translation><![CDATA[«Албетте, Аллахтын алдында (кабыл боло турган) дин – бул Ислам. Китеп берилген адамдар (Тоорат менен Инжил китептеринде) өздөрүнө (Мухаммаддын пайгамбарлыгы жана дининин чындыгы жөнүндөгү) илим келгенден кийин гана өз ара көралбастыктан улам каршылык кылышты. Ким Аллахтын аяттарына каапыр болсо, (билип алсын:) Аллах - тез эсептешүүчү».]]></translation>
<footnotes></footnotes>
</aya>
<aya number="20">
<translation><![CDATA[(О, Мухаммад!) Эгер (адамдар) сени менен талашып калышса, аларга: "Мен өзүмдү ээрчигендер менен бирге жүзүмдү (өзүмдү) Аллахга моюн сундурдум" деп айткын. Жана китеп берилген адамдар менен сабатсыздарга: "Силер (дагы) моюн сундуңарбы?" дегин. Эгер (Исламды кабыл алып) моюн сунушса, анда туура жолду табышты. Эгер жүз бурушса, сенин мойнуңда (чындыкты) жеткирүү гана бар. Аллах пенделерди Көрүүчү.]]></translation>
<footnotes></footnotes>
</aya>
<aya number="21">
<translation><![CDATA[Аллахтын аяттарына каапыр болуп (ушуну менен жөн калбай) пайгамбарларды жана адамдар арасындагы адилетке (Исламга) буюруп жүргөндөрдү акыйкатсыздык менен өлтүргөндөргө жан ооруткан азаптан кабар бер.]]></translation>
<footnotes></footnotes>
</aya>
<aya number="22">
<translation><![CDATA[Алар, ушул дүйнөдө да, Акыретте да амалдары (жакшы иштери) күйүп кеткен (каапыр) адамдар. Аларга (Аллах тарабынан) жардамчылар жок!]]></translation>
<footnotes></footnotes>
</aya>
<aya number="23">
<translation><![CDATA[(Оо, Мухаммад! Аллахтан келген) китептен насип-үлүш берилген адамдарга (яхудийлерге) карабайсыңбы, өз араларында(гы талаш маселеге) өкүм кылып бериш үчүн Аллахтын китебине (Куранга) чакырылганда, (сен Аллахтын китеби боюнча өкүм чыгарып бергениңден) кийин алардан бир бөлүгү (чындыкты билип турса да) жүз бурган бойдон кетип калышты.]]></translation>
<footnotes></footnotes>
</aya>
<aya number="24">
<translation><![CDATA[Мунун себеби алар: "Биз тозокко түшпөйбүз, түшсөк да саналуу күндөр гана түшөбүз" деп айтышчу. Өздөрү ойдон чыгарып алган (ушул сыяктуу) сөздөр аларды диндеринде адаштырып койду.[1]]]></translation>
<footnotes><![CDATA[[1] Бул аяттан дагы бир сабак: Эч качан динде ойдон чыгарылган сөздөргө таянылбайт. Жалаң Аллахтын жана пайгамбардын сөздөрүнө таянылат. Ким динде бирөөлөр ойлоп чыгарган нерсеге ээрчисе – адашат.]]></footnotes>
</aya>
<aya number="25">
<translation><![CDATA[Эми, биз аларды, анда шек-күмөн болбогон жана ар бир жанга өзү жасаган иштери(нин натыйжасы) эч зулум кылынбай, толук кайтарыла турган Күн (Кыямат) үчүн чогултканда эмне кылышат?!]]></translation>
<footnotes></footnotes>
</aya>
<aya number="26">
<translation><![CDATA[Айткын: "Оо, Аллахым! Бардык мүлктүн Падышасы! Сен мүлктү каалаган пендеңе бересиң жана каалаган пендеңден мүлктү тартып аласың. Жана кимди кааласаң ардактуу кыласың, кимди кааласаң кор кыласың. Жакшылык Сенин гана колуңда. Сен бардык нерсеге Кудуреттүүсүң.[1]]]></translation>
<footnotes><![CDATA[[1] Бул аяттагы «Сен мүлктү Өзүң каалаган адамыңа бересиң жана каалаганыңдан тартып аласың» деген сөз менен Аллах таала тез арада мүлк-бийликти Перс, Рум (Византия) падышаларынан тартып алып, Мухаммад үммөтүнө өткөрүп беришине ишаарат кылууда.]]></footnotes>
</aya>
<aya number="27">
<translation><![CDATA[Сен (О, Аллахым!) түндү күндүзгө, күндүздү түнгө киргизесиң. Өлүктөн тирүүнү, тирүүдөн өлүктү чыгарасың жана Өзүң каалаган адамга эсепсиз ырыскы бересиң!"]]></translation>
<footnotes></footnotes>
</aya>
<aya number="28">
<translation><![CDATA[Ыймандуулар (өздөрү сыяктуу) ыймандууларды таштап, каапырларды дос тутпасын! Ким ушундай иш жасаса - анын Аллах менен арасы ачык! Ал эми, алардан (каапырлардан) сак болуу үчүн (тилиңерде достук мамиле кылсаңар) уруксат. Аллах силерди Өзүнөн эскертет. Кайтуу - Аллахтын Өзүнө.]]></translation>
<footnotes></footnotes>
</aya>
<aya number="29">
<translation><![CDATA[(О, Мухаммад, адамдарга) айт: "Эгер көкүрөгүңөрдөгү нерселерди жашырсаңар да, жарыяласаңар да Аллах билип турат. Ал асмандар менен жерде болгон бардык нерсени да билет. Аллах бардык нерсеге Кудуреттүү".]]></translation>
<footnotes></footnotes>
</aya>
<aya number="30">
<translation><![CDATA[(Кыямат) күндө ар бир жан өзү жасаган (бардык) жакшы-жаман иштерин алып келинген абалда табат. (Ошондо, жамандык жасаган жан) өзү менен кылмышынын арасы өтө алыс болушун самайт. (Билип койгула), Аллах Өзүнөн силерди эскертет. Аллах - пенделерге Мээримдүү.]]></translation>
<footnotes></footnotes>
</aya>
<aya number="31">
<translation><![CDATA[Айт: "Эгер Аллахты сүйчү болсоңор, анда мени ээрчигиле. (Ошондо гана) Аллах силерди сүйөт жана күнөөңөрдү кечирет. Аллах - Кечиримдүү, Мээримдүү".]]></translation>
<footnotes></footnotes>
</aya>
<aya number="32">
<translation><![CDATA[Айт: "Аллахка жана пайгамбарга моюн сунгула! Эгер жүз бурушса, Аллах каапырларды сүйбөйт!]]></translation>
<footnotes></footnotes>
</aya>
<aya number="33">
<translation><![CDATA[Албетте, Аллах Адамды, Нухту, Ибрахимдин үй-бүлөсүн жана Имрандын урпактарын бүт ааламдардын үстүнө (пайгамбарлык үчүн) тандап алды.[1]]]></translation>
<footnotes><![CDATA[[1] Куранда эскерилген бардык пайгамбарлар аталган улуктардын урук-урпактарынан чыккан. Биздин пайгамбарыбыз Мухаммад саллаллоху алайхи ва саллам дагы Ибрахим алейхи саламдын уулу Исмаил алейхи саламдын урпактарынан.]]></footnotes>
</aya>
<aya number="34">
<translation><![CDATA[Алар бир-бирөөлөрүнө жек-жаат (болгон адамдар) эле. Аллах Угуучу, Билүүчү.]]></translation>
<footnotes></footnotes>
</aya>
<aya number="35">
<translation><![CDATA[(Оо, Мухаммад эстегин, бир кезде) Имрандын аялы айтты: "Оо, Раббим! Мен ичимдеги баламды Сага, (дүйнө иштеринен үзүлгөн кызматчы катарында) назир кылдым (арнадым). Менден кабыл кыл! Өзүң Угуучу, Билүүчүсүң!"]]></translation>
<footnotes></footnotes>
</aya>
<aya number="36">
<translation><![CDATA[Ал ичиндегисин төрөгөн соң (эркек болбогонуна өкүнүп) “Оо, Раббим! Мен кыз төрөдүм” деди. Чынында, Аллах анын эмне төрөгөнүн жана (көпчүлүк) эркек(тер) (ушул төрөлгөн) ургаачыдай эмес экенин андан жакшыраак билген. (Ал дагы сөзүн улады): “Мен ага “Марям” деп ысым койдум. Мен аны жана анын урпактарын ырайымыңдан куулган шайтандан коргооңду тилеп, Сага жалбарамын”.]]></translation>
<footnotes></footnotes>
</aya>
<aya number="37">
<translation><![CDATA[Раббиси аны (назирди) жакшынакай кабыл алып, жакшынакай өстүрдү жана ага Закарияны кепил (камкор) кылды. Ар качан Закария анын үстүнө - михрапка кирсе, анын алдында (ширин-шербет жемиштерден) ырыскы турганын көрдү. Ал: “Оо, Марям, булар сага кайдан?” деди. Ал: “Аллахтын алдынан. Албетте, Аллах Өзү каалаган адамына эсепсиз ырыскы берет” деди.]]></translation>
<footnotes></footnotes>
</aya>
<aya number="38">
<translation><![CDATA[Ошондо, Закария Раббисине дуба кылып: “О, Раббим! Мага да Өзүңдүн дар­гөйүңдөн пакиза бир урпак бере көр! Албетте, Сен дубаны Угуучусуң!” деди.]]></translation>
<footnotes></footnotes>
</aya>
<aya number="39">
<translation><![CDATA[Анан (күндөрдүн бир күнүндө) ал михрапта намаз окуп турганда периштелер ага: “(О, Закария!) Аллах сени Яхья (деген перзент) менен сүйүнтөт. (Ал бала) Аллахтын Сөзүн (Исаны) тастыктоочу, улукзаада, дене кумарларынан өзүн кармай билген жана (жогорку даражалуу) салих пайгамбарлардан бири болот!” деп добуш беришти.]]></translation>
<footnotes></footnotes>
</aya>
<aya number="40">
<translation><![CDATA[(Закария) айтты: “О, Раббим! Мага кайдан бала болсун, өзүм картаң, аялым туубас болсо?!” (Аллах) айтты: “Ушундай. Аллах каалаган ишин аткарат».]]></translation>
<footnotes></footnotes>
</aya>
<aya number="41">
<translation><![CDATA[(Закария) айтты: “О, Раббим! (жүрөгүм тынчтанып, санаасыз болушум үчүн) мага (кемпиримдин боюнда болгонун билдирген) бир сыр - белги бере көр!” (Аллах) Айтты: “Сенин белгиң: (тилден калып) үч күн адамдарга ишаарат менен гана сүйлөп каласың.[1] Эми, Раббиңди көп зикир кыл жана эртели-кеч Аны даңктап, тасбих айт!”
(Кийинки аятта Аллах таала Имрандын кызы Марямдын окуясын улантат. Ошентип, Марям кыз чоңойгондо ибадатта, тазалык-такыбаада эң бир жогорку даражага жетет).]]></translation>
<footnotes><![CDATA[[1] Ошол аяндан соң Закария үч күн тилден калып, ишаарат менен гана сүйлөшө баштады. Бирок, адамдарга сүйлөгөнгө айланбаган тили Аллахты зикир кылганда, тасбих (даңктоо сөздөрү) айтканда кадимкидей эле сөзгө келе берди. Демек, Аллах ошондо Закарияга эки сыр-белги берген экен: биринчиси - үч күн тилден калуусу, экинчиси - сакоо (дудук) тилинин Аллахты эскергенде сүйлөп калышы.]]></footnotes>
</aya>
<aya number="42">
<translation><![CDATA[Ошондо периштелер: “Оо, Марям! Аллах сени тандап, (жаман пейил-сыпаттардан) тазалады жана ааламдагы бардык аялдардан абзел кылды.]]></translation>
<footnotes></footnotes>
</aya>
<aya number="43">
<translation><![CDATA[О, Марям! Раббиңе моюн сунуу менен (көп) ибадат кыл. Жана намаз окуучулар менен бирге сажда, үрүкү кыл” - дешти.]]></translation>
<footnotes></footnotes>
</aya>
<aya number="44">
<translation><![CDATA[Бул окуялар[1] (о, Мухаммад, сен үчүн) кайып кабарлары. Биз ал кабарды сага (Жебирейил периште аркылуу) кабарлап жатабыз. Анткени, (Марям төрөлүп, апасы аны назир кылуу үчүн ибадатканага алып келгенде, ибадаткана кызматчылары) “Эми кимибиз Марямга кепил (камкор) болот”- деп, калемдерин (чүчүкулак катары) таштап жатышканда жана (Марямды талашып) жаңжалдашып турганда сен алардын арасында жок болчусуң.]]></translation>
<footnotes><![CDATA[[1] Бул тарыхый окуяларды пайгамбарыбыз тарабынан окулуп берилүүсү, анын Аллахтан кабар (вахий) алган элчи экенине эң чоң далилдердин бири. Болбосо, эч кимден эч кандай илим-таалим албаган, жазууну билбеген Мухаммад (ага Аллахтын саламы болсун) өз заманынан 570 жыл мурун болуп өткөн бул окуяларды кайдан билмек эле?]]></footnotes>
</aya>
<aya number="45">
<translation><![CDATA[Бир кезде периштелер айтты: “Оо, Марям! Аллах сени, ысымы Иса Масих ибн Марям болгон Өзүнүн Сөзү менен сүйүнтөт. (Ал) Дүйнө-Акыретте мартабалуу жана Аллахка эң жакын адамдардан болот.]]></translation>
<footnotes></footnotes>
</aya>
<aya number="46">
<translation><![CDATA[Дагы, ал адамдарга бешикте жана чоңойгондо сүйлөйт[1] жана салих-таза адамдардан болот”.]]></translation>
<footnotes><![CDATA[[1] Марям төрөгөндө кара мүртөз яхудийлер аны жаман атты кылып, жалаа жабышат. Ошондо, бешиктеги Исаны Аллах сүйлөткөндө апасынын тазалыгын айтат. Ал эми, чоңойгондо болсо, өзүнүн пайгамбар болгонун жана Аллахтан Дин-Шарият алып келгенин сүйлөйт.]]></footnotes>
</aya>
<aya number="47">
<translation><![CDATA[Марям айтты: “О, Раббим! Мени эч бир (эркек) адам «кармабаган» болсо, кайдан бала болсун?!” (Аллах) айтты: “Ушундай. Аллах Өзү каалагандай жаратат. Ал бир ишти өкүм кылса, ага “бол!” дейт жана ал иш (ошол замат) болуп калат”.[1]]]></translation>
<footnotes><![CDATA[[1] Иса пайгамбардын “Калимуллах”, башкача айтканда “Аллахтын Сөзү” экендигинин төркүнү ушул жерден маалым болот. Анткени, ал Аллахтын “Бол!” деген сөзүнөн улам, атасыз эле жаралып калган.]]></footnotes>
</aya>
<aya number="48">
<translation><![CDATA[Жана (Аллах) ага жазууну, даанышмандыкты, Тооратты жана Инжилди үйрөтөт,]]></translation>
<footnotes></footnotes>
</aya>
<aya number="49">
<translation><![CDATA[Исраил урпактарына элчи - пайгамбар кылат. (Анан Иса аларга айтат:) “Мен силерге Раббиңерден (менин чын пайгамбар экенимди далилдей турган төмөндөгүчө) белгилер (моожизалар) алып келдим: силерге ылайдан куштун сөлөкөтүн жасап, ага үйлөсөм, Аллахтын уруксаты менен (тирүү) куш болуп калат, Аллахтын уруксаты менен сокурларды, пес (ала) оорулууларды айыктырам, өлүктөрдү тирилтем. Жана мен силерге үйүңөрдө эмнени жеп, эмнени сактап койгонуңарды да айтып бере алам. Албетте, ушул нерселерде силер үчүн (менин пайгамбар экениме далил болгон) белгилер бар, эгер ишенсеңер.]]></translation>
<footnotes></footnotes>
</aya>
<aya number="50">
<translation><![CDATA[(Мен) силерге өзүмдөн мурунку Тооратты тастыкташ үчүн, жана силерге (Тооратта) арам кылынган кээ бир нерселерди адал кылыш үчүн (пайгамбар кылып жиберилдим) жана мен силерге Раббиңерден аят-далилдерди алып келдим. Эми, Аллахтан корккула жана Мага моюн сунгула.]]></translation>
<footnotes></footnotes>
</aya>
<aya number="51">
<translation><![CDATA[Албетте, Аллах менин да Раббим, силердин да Раббиңер. Анын Өзүнө гана ибадат кылгыла! Туура жол - ушул!”.]]></translation>
<footnotes></footnotes>
</aya>
<aya number="52">
<translation><![CDATA[Ал (Иса) алардан каапырчылыкты сезип калганда (шакирттерине) “Аллахтын жолунда ким мага жардамчы болот” деди эле, шакирттери: “Биз Аллахтын жардамчылары болобуз? Аллахка ыйман келтирдик. Жана күбө болгун (О, Иса) биз – мусулмандарбыз.]]></translation>
<footnotes></footnotes>
</aya>
<aya number="53">
<translation><![CDATA[Оо, Рабби! Биз Сен түшүргөн нерсеге ыйман келтирдик жана (Сен жиберген) пайгамбарга ээрчидик. Эми бизди (Өзүңдүн жалгыздыгыңа, диниңдин акыйкаттыгына) күбө болуучулардын катарына жазып кой!” дешти.[1]]]></translation>
<footnotes><![CDATA[[1] Кийин яхудилер “Исаны кармап, айкашкан жыгачка асып өлтүрөбүз” дешип, айлакерлик менен бул пландарын аткарууга киришишти. Бирок, алардан көрө көбүрөөк амалкер болгон Аллах таала башка бир адамды Исага түспөлдөштүрүп, Исаны тирүү бойдон асманга көтөрүп кетти. Яхудилер Исага түспөлдөштүрүлгөн кишини кармап, айкашкан жыгачка асып өлтүрүшүп, “Исаны өлтүрдүк” деп ишенип калышты.]]></footnotes>
</aya>
<aya number="54">
<translation><![CDATA[Алар айлакерлик кылышты эле, Аллах да амалкерлик кылды. Аллах амалкерлердин эң мыктысы.]]></translation>
<footnotes></footnotes>
</aya>
<aya number="55">
<translation><![CDATA[Бир кезде Аллах айтты: “О, Иса, мен сени Өзүмө Алуучу, Өзүмө Көтөрүүчү жана сени каапырлардан тазартуучумун. Жана сага ээрчиген адамдарды кыямат күнүнө чейин каапырлардан жогору кылуучумун. Кийин (бардыгыңар) Мага кайтасыңар. Анан Мен силер талашкан нерсеңер боюнча араңарда өкүм кыламын.]]></translation>
<footnotes></footnotes>
</aya>
<aya number="56">
<translation><![CDATA[Ал эми, каапырларга Мен дүйнөдө да, акыретте да катуу азап беремин. Жана аларга жардамчылар болбойт.]]></translation>
<footnotes></footnotes>
</aya>
<aya number="57">
<translation><![CDATA[Ыйман келтирип, салих (жакшы) амал кылгандардын соопторун (Аллах) толук берет. Жана Аллах заалым (каапыр) адамдарды сүйбөйт.]]></translation>
<footnotes></footnotes>
</aya>
<aya number="58">
<translation><![CDATA[(О, Мухаммад!) Биз сага айтып берген бул (Курандагы) нерселер (Аллахтын) аяттарынан жана даанышман эскермелерден.]]></translation>
<footnotes></footnotes>
</aya>
<aya number="59">
<translation><![CDATA[Албетте, Аллахтын назарында Исанын мисалы Адам (Ата) сыяктуу. Аллах аны топурактан жаратып: “бол!” дегенде, дароо болуп (жаралып) калган.[1]]]></translation>
<footnotes><![CDATA[[1] Бул аят “Иса эгер кудай болбосо, башкалардан өзгөчө (энесиз) туулбайт эле” деп Исаны кудай кылып алгандарга жооп. Эгер Иса Аллахтын Сөзү болсо, Адам-Ата деле Аллахтын Сөзү. Эгер Иса атасыз жаратылган болсо, Адам-Ата атасыз гана эмес, керек болсо энесиз да жаратылган. Бирок, эч ким Адам-Атаны кудай кылып алган жок го!]]></footnotes>
</aya>
<aya number="60">
<translation><![CDATA[(Оо, Мухаммад,) Акыйкат – Раббиң тарабынан! Демек сен эч качан шектенүүчүлөрдөн болбогун!]]></translation>
<footnotes></footnotes>
</aya>
<aya number="61">
<translation><![CDATA[Ким бул маселеде, сага (анык) илим келгенден кийин деле (көшөрүп) далил талаша берсе, аларга айт: “Келгиле, балдарыбызды жана балдарыңарды, аялдарыбызды жана аялдарыңарды, өзүбүздү жана өзүңөрдү чакырып, “Жалганчыларга Аллахтын наалаты болсун!” - деп каргыш айтышалы!”.]]></translation>
<footnotes></footnotes>
</aya>
<aya number="62">
<translation><![CDATA[Албетте, бул (Исанын Кудай эмес экени) акыйкат баян. Чынында, бир Аллахтан башка эч бир сыйынууга татыктуу Кудай жок. Жана Аллахтын бир Өзү гана Кудуреттүү, Даанышман.]]></translation>
<footnotes></footnotes>
</aya>
<aya number="63">
<translation><![CDATA[Эгер (бул акыйкаттан) жүз үйрүшсө, Аллах албетте, бузукуларды Билүүчү.]]></translation>
<footnotes></footnotes>
</aya>
<aya number="64">
<translation><![CDATA[Айткын: “О, китеп ээлери! Биз менен силердин араңарда окшош болгон сөзгө келгиле.[1] (Ал сөз төмөндөгүчө:) “Аллахтан башкага ибадат-кулчулук кылбайлы, Ага эч нерсени шерик келтирбейли жана Аллахты таштап, кээ бирөөлөрүбүз башка бирөөлөрүбүздү Рабби-Кудай кылып албасын!” Эгер жүз бурушса, айткыла: “Күбө болгула, Биз – мусулмандарбыз”.]]></translation>
<footnotes><![CDATA[[1] “Окшош болгон сөз” дегендин мааниси, яхудилердин пайгамбары Муса менен христиандардын пайгамбары Иса экөө тең элдерди “Аллахтан башкага ибадат-кулчулук кылбайлы, Ага эч нерсени шерик келтирбейли жана кээ бирөөлөрүбүз башка бирөөлөрүбүздү, Аллахты коюп Рабби-Кудай кылып албасын!” деген сөздөргө даават кылган. Бул аятты пайгамбарыбыз саллаллоху алайхи ва саллам яхуди жана христиандардын падышаларына жазган катында да эскерткен.]]></footnotes>
</aya>
<aya number="65">
<translation><![CDATA[О, китеп ээлери! Эмне үчүн Ибрахим жөнүндө (бириңер “Ал - яхуди дининде болгон” десеңер, экинчиңер: “Жок, христиан болгон” деп) талашасыңар?! Тоорат менен Инжил андан кийин түшкөн го! Акылыңарды иштетпейсиңерби?!]]></translation>
<footnotes></footnotes>
</aya>
<aya number="66">
<translation><![CDATA[О, силер! Билген нерсеңер жөнүндө талашып бүттүңөр. Дагы эмне үчүн билбеген нерсеңер жөнүндө талашып жатасыңар?! (Ибрахимдин дини кандай болгонун) Аллах гана билет, силер билбейсиңер.]]></translation>
<footnotes></footnotes>
</aya>
<aya number="67">
<translation><![CDATA[Ибрахим яхуди да, христиан да болгон эмес. А бирок, ханиф (жеке Аллах таалага сыйынуучу жана) муслим (жалгыз Аллахка моюн сунуучу) болгон. Жана ал эч качан мушриктерден (Аллахка шерик кошуучулардан) болбогон.]]></translation>
<footnotes></footnotes>
</aya>
<aya number="68">
<translation><![CDATA[Ибрахимге эң жакын адамдар – ага ээрчигендер, мына бул пайгамбар (Мухаммад) жана (жалгыз Аллахка) ыйман келтиргендер. Аллах ыймандуу адамдардын башчысы.]]></translation>
<footnotes></footnotes>
</aya>
<aya number="69">
<translation><![CDATA[Китеп ээлеринен бир тайпасы силерди жолдон азгырууну эңсешет. Бирок, өздөрүн азгырып жатканын билбей калышат.]]></translation>
<footnotes></footnotes>
</aya>
<aya number="70">
<translation><![CDATA[О, китеп ээлери! Эмне үчүн силер көрүп, билип туруп Аллахтын аяттарына каапыр болуп жатасыңар?!]]></translation>
<footnotes></footnotes>
</aya>
<aya number="71">
<translation><![CDATA[О, китеп ээлери! Эмне үчүн акыйкатка жалганды аралаштырасыңар жана билип туруп, акыйкатты жашырасыңар?!]]></translation>
<footnotes></footnotes>
</aya>
<aya number="72">
<translation><![CDATA[Китеп ээлеринен бир тайпасы (башкаларына) айтышат: “Момундарга түшүрүлгөн нерсеге (Куранга) күндүн башында ыйман келтиргиле дагы, күндүн акырында ыйманыңардан кайткыла. Балким (ошондо, “ушуларда Тоорат илими бар, бир нерсени билет го” деп ойлоп) алар дагы (ыймандарынан) кайтышса ажеп эмес.]]></translation>
<footnotes></footnotes>
</aya>
<aya number="73">
<translation><![CDATA[Өзүңөрдүн (яхудилик) диниңерге ээрчигендерден башкаларга ишенбегиле. (Мунун себеби) алардан (момундардан) бирөө-жарымы силер билген нерсени билип алышы же болбосо, (сырыңарды билип) Раббиңердин алдында силер менен далил талашышы (мүмкүн)”. (О, Мухаммад, сен аларга) айткын: «Туура жол - бул Аллахтын туура жолу. Пазилет-абзелдик Аллахтын колунда. Аны Өзү каалаган адамдарга берет. Аллах(тын пазилети) Кенен, Билүүчү!]]></translation>
<footnotes></footnotes>
</aya>
<aya number="74">
<translation><![CDATA[Ал Өз ырайымын Өзү каалаган пендеге ыроолойт. Жана Аллах - чоң пазилет Ээси!”]]></translation>
<footnotes></footnotes>
</aya>
<aya number="75">
<translation><![CDATA[Китеп ээлеринин арасында көп байлыкты ишенип тапшырсаң аны (кыянат кылбай) өзүңө кайтара тургандары да бар. Ошондой эле, алардын арасында бир динарды ишенип тапшырсаң кайтарбай, качан үстүндө (доолашып) туруп алганыңдан кийин гана тапшыра тургандары да бар. Мунун себеби алар: “Сабатсыз (Тоорат окубаган) адамдарда бизге каршы (Тооратта) тыюу жок” дешет. Жана билип туруп Аллахка жалаа жабышат.]]></translation>
<footnotes></footnotes>
</aya>
<aya number="76">
<translation><![CDATA[Жок, андай эмес! Ким убадасын аткарса (Аллахтын жана пенделердин укуктарын урматтаса) жана (Аллахтан) корксо (мына ушул адам - такыба). Аллах такыбаа кишилерди сүйөт.]]></translation>
<footnotes></footnotes>
</aya>
<aya number="77">
<translation><![CDATA[Ал эми, Аллахка берген убадаларын жана анттарын арзыбаган баага сатып жиберген кишилер үчүн Акыретте насип жок. Кыямат күндө Аллах аларга сүйлөбөйт, (ырайым назары менен) карабайт жана (күнөөлөрүнөн) тазартпайт. Аларга жан ооруткан азап бар.]]></translation>
<footnotes></footnotes>
</aya>
<aya number="78">
<translation><![CDATA[Алардан (яхудилерден) дагы бир жамаат бар: китепти (Тооратты) тилдери менен бурмалап (өзгөртүп) окушат, силер аны китептен деп ойлошуңар үчүн. Чынында, ал китептен эмес. Жана алар “Бул - Аллахтын алдынан” дешет. Чынында, ал Аллахтан эмес. Алар билип туруп Аллахка жалган айтышат.]]></translation>
<footnotes></footnotes>
</aya>
<aya number="79">
<translation><![CDATA[Аллах Китеп, өкүм жана пайгамбарлык бергенден кийин ал адам элдерге карап: “Аллахты таштап, мага пенде болгула” деп айтуусу мүмкүн эмес. Бирок, ал: “Силер китептен таалим бергениңер жана дарс кылып окуганыңар боюнча, жалгыз Рабби - Аллахка ибадат кылуучу болгула!” деп буюрат.]]></translation>
<footnotes></footnotes>
</aya>
<aya number="80">
<translation><![CDATA[Жана ал (пайгамбар) силерди, периштелер менен пайгамбарларды өзүңөргө Рабби-Кудай кылып алууга да буюрбайт. Мусулман болгонуңардан кийин каапырчылыкка буюрмак беле?!]]></translation>
<footnotes></footnotes>
</aya>
<aya number="81">
<translation><![CDATA[Бир кезде Аллах бардык пайгамбарлардан, “Мен силерге китеп жана пайгамбарлык бергенден кийин силерге, пайгамбарлыгыңарды тастыктаган бир пайгамбар (Мухаммад) келсе, сөзсүз ага ыйман келтирип, дароо жардам бересиңер» – деп убада алды жана: “Макул болдуңарбы, ушунуңар менен Менин убадамды (мойнуңарга) алдыңарбы?” деди. Алар (бир добуштан): “Макул болдук” – дешти. (Анда Аллах): “Күбө болгула, Мен дагы силер менен бирге күбө болуучуларданмын” – деди.[1]]]></translation>
<footnotes><![CDATA[[1] Мухаммад саллаллоху алайхи ва саллам алып келген дин бардык пайгамбарлардын дининин мүдөө-максаттарын өзүнө сиңиргени себептүү, Аллах бардык пайгамбарларды анын динин колдоого буюрду. Мунун мааниси, ошол пайгамбарларды ээрчиген адамдар эми, алардын максаттарын (б.а: жалгыз Аллахка сыйынуу ибадатын) толук аягына чыгаруу үчүн келген акыркы пайгамбар Мухаммад саллаллоху алайхи ва салламга эргешүү парыз болот. Ошондо, алар өз пайгамбарларын да ээрчиген болушат.]]></footnotes>
</aya>
<aya number="82">
<translation><![CDATA[Мына ушундан кийин ким жүз үйрүсө, ошолор гана бузуку адамдар.]]></translation>
<footnotes></footnotes>
</aya>
<aya number="83">
<translation><![CDATA[Алар Аллахтын дининен (Исламдан) башка динди каалашабы?! Асмандар жана жердегинин баары кааласа да, каалабаса да Ага (Аллахка) моюн сунушту го! Алар(дын өздөрү дагы) Аллахка кайтарылат.]]></translation>
<footnotes></footnotes>
</aya>
<aya number="84">
<translation><![CDATA[Айткыла (Оо, ыймандуулар): “Биз Аллахка, Бизге түшүрүлгөн нерселерге жана Ибрахимге, Исмаилге, Исхакка, Яькубга жана ошолордун урпактарына түшүрүлгөн нерселерге, жана Мусага, Исага жана башка пайгамбарларга Раббиси тарабынан берилген нерселерге ыйман келтирдик. Биз пайгамбарлардын эч биринин арасын ажыратпайбыз жана биз Аллахка моюн сунуучуларданбыз”.]]></translation>
<footnotes></footnotes>
</aya>
<aya number="85">
<translation><![CDATA[«Жана ким Исламдан башка динди кааласа, андан (ибадаттары) кабыл алынбайт жана ал Акыретте зыян тартуучулардан болот».]]></translation>
<footnotes></footnotes>
</aya>
<aya number="86">
<translation><![CDATA[Аларга ачык-айкын далилдер келген соң, “Пайгамбар - акыйкат” деп күбөлүк берип, ыйман келтиргендеринен кийин, дагы каапыр болуп кеткен коомду Аллах кантип туура жолго баштасын?! Аллах заалым адамдарды туура жолго баштабайт.]]></translation>
<footnotes></footnotes>
</aya>
<aya number="87">
<translation><![CDATA[Алардын жазасы, аларга Аллахтын, периштелердин жана бардык адамдардын наалат-каргышы!]]></translation>
<footnotes></footnotes>
</aya>
<aya number="88">
<translation><![CDATA[Алар ошол наалаттын (тозок азабынын) ичинде түбөлүк калышат. Алардан азап жеңилдетилбейт жана аларга (тообо кылууга) мөөнөт берилбейт.]]></translation>
<footnotes></footnotes>
</aya>
<aya number="89">
<translation><![CDATA[А бирок, ушундан (каапыр болгондон) кийин тообо келтирип, (айып-күнөөлөрүн) тазалаган адамдар (андай жазага тартылбайт). Аллах Ырайымдуу, Кечиримдүү.]]></translation>
<footnotes></footnotes>
</aya>
<aya number="90">
<translation><![CDATA[Ал эми, ыйманга келгенден соң каапыр болуп, (тообонун ордуна) каапырчылыгын күчөткөн адамдардын тооболору эч качан кабыл алынбайт. Дал ошолор гана адашуучулар!]]></translation>
<footnotes></footnotes>
</aya>
<aya number="91">
<translation><![CDATA[Каапыр болуп, каапыр бойдон өлүп кеткен адамдардын бири эгер күнөөлөрүнө төлөм катары жер жүзү толо алтын берсе да эч качан кабыл кылынбайт. Алар үчүн жан оорутуучу азап бар жана аларга эч жардамчы болбойт!]]></translation>
<footnotes></footnotes>
</aya>
<aya number="92">
<translation><![CDATA[Жакшылыкка, (бейишке) өзүңөр сүйгөн нерселерди садака кылмайынча жете албайсыңар. Жана кандай гана нерсени садака кылсаңар, аны Аллах Билүүчү.]]></translation>
<footnotes></footnotes>
</aya>
<aya number="93">
<translation><![CDATA[Исраил (пайгамбар ооруп калганы себептүү) өзүнө кээ бир тамактарды арам кылып алганын эсепке албаганда, Тоорот түшкөнгө чейин Исраил урпактарына бардык тамак-аштар адал болгон. (Оо, Мухаммад, буга ишенбеген яхудийлерге): “Тооротту алып келип, окуп көргүлө, эгер чынчыл болсоңор” - деп айткын.[1]]]></translation>
<footnotes><![CDATA[[1] Исраил (Яькуб) пайгамбар ооруп калганда, Аллах арам кылбаса деле, өзүнө төөнүн эти менен сүтүн арам кылып алганын эсепке албаганда, яхудийлерге Муса пайгамбардын заманына чейин бардык тамак аштар адал кылынган эле. Анан, Мусанын доорундагы кыянат иштеринин жазасына Аллах Тоорат китебиндеги мурдагы өкүмдү өзгөртүп, яхудийлерге кээ бир тамак-аштарды арам кылган. Яхудилер Исламдагы “насих-мансух” (жоюучу - жоюлган) өкүмдөрдү айыптап: “Бул болбогон нерсе”, “пайгамбарлар эч качан өзү жана өзүнөн илгерки пайгамбар адал же арам кылган нерсени өзгөрткөн өкүмдөрдү алып келишпейт” деп ишенишчү жана ушул ишенимге таянып, яхудийлерге арам болгон тамактарды адал кылган өкүмдөрдү алып келген Иса менен Мухаммадга каапыр болушту. Аллах жогорудагы аят менен алардын жалганчылыгын ашкере кылды.]]></footnotes>
</aya>
<aya number="94">
<translation><![CDATA[Ким мына ушундан кийин деле Аллахка доомат сүйлөсө, алар - заалымдар!]]></translation>
<footnotes></footnotes>
</aya>
<aya number="95">
<translation><![CDATA[Айткын: “Аллах туура сүйлөдү. Ханиф (жеке Аллахка сыйынуучу) болгон абалда Ибрахимдин динине ээрчигиле. Ал (Ибрахим) мушриктерден эмес эле.[1]]]></translation>
<footnotes><![CDATA[[1] Ибрахимдин дини Исламдын дал өзүндөй, балким Исламдын өзү эле: Аллахтын таухидин орнотуу, Ага шерик кошпостон сыйынуу, бузук диндерден жүз буруу…]]></footnotes>
</aya>
<aya number="96">
<translation><![CDATA[Адамдар (Аллахка сыйынуулары) үчүн курулган эң биринчи Үй (Кааба мечити) Меккеде. Ал ыйык жана ааламдар (адамдар) үчүн туура жол.]]></translation>
<footnotes></footnotes>
</aya>
<aya number="97">
<translation><![CDATA[«Анда (бир нече) анык белгилер бар. (Атап айтканда:) Ибрахимдин орду[1] жана ага (Кааба мечитине) кирген адамдын (ар кандай коркунуч-зыяндан) аман болушу. Адамдардын мойнунда Аллах үчүн ошол (Ыйык) Үйгө ажылык кылуу милдети бар. (Бирок, ар кимге эмес) жолго (материалдык жана денелик) кудурети жеткендерге гана. Ал эми, ким каапыр болсо, Аллах ааламдардан Беймуктаж».]]></translation>
<footnotes><![CDATA[[1] Ибрахим Каабаны куруп жатканда дубалы көкүрөк тушка келгенде, бутунун астына бир таш коюп, ошого чыгып ишин улантат. Ошол ташка таманынын изи түшүп калат.]]></footnotes>
</aya>
<aya number="98">
<translation><![CDATA[Айт: “О, китеп ээлери! Эмне үчүн, Аллах силер жасап жаткан иштерге күбө болуп турса да, Аллахтын аяттарына каапыр боло бересиңер?!”]]></translation>
<footnotes></footnotes>
</aya>
<aya number="99">
<translation><![CDATA[Айт: “О, китеп ээлери! Эмне үчүн ыйман келтирген адамдарды Аллахтын жолунан тососуңар, аны бурмалоого аракет кыласыңар?! (Ал Жол чындык экенине) өзүңөр күбө элеңер го?! Аллах силердин ишиңерден кабарсыз эмес!”]]></translation>
<footnotes></footnotes>
</aya>
<aya number="100">
<translation><![CDATA[О, ыйман келтирген адамдар! Эгер китеп ээлеринен кээ бир жамааттарга ээрчисеңер, силерди ыйман келтиргениңерден кийин каапырчылыкка кайтарып койот.]]></translation>
<footnotes></footnotes>
</aya>
<aya number="101">
<translation><![CDATA[Силерге Аллахтын аяттары окулуп, араңарда Анын элчиси туруп, кантип эле каапыр болуп кетесиңер. Жана ким Аллахты(н динин) бекем кармаса, сөзсүз туура жолго багытталат.]]></translation>
<footnotes></footnotes>
</aya>
<aya number="102">
<translation><![CDATA[О, ыйман келтирген адамдар! Аллахтан чындап корккула жана мусулман (ыймандуу) болуп гана өлгүлө.]]></translation>
<footnotes></footnotes>
</aya>
<aya number="103">
<translation><![CDATA[Бардыгыңар Аллахтын жибин (динин) бекем кармагыла жана бөлүнбөгүлө! Аллахтын берген нээматын эстегиле: Бир кезде силер өз ара душман болуп (токтоосуз согушуп) турганыңарда жүрөгүңөрдү үлпөт кылды жана Анын (бул) нээматы себептүү (бир туугандай) дос-бурадар болуп калдыңар. Жана силер тозок чуңкурунун жээгинде элеңер, Андан силерди куткарды. Аллах силерге Өзүнүн аяттарын – туура жолго түшөөрсүңөр деп – ушинтип баяндайт.]]></translation>
<footnotes></footnotes>
</aya>
<aya number="104">
<translation><![CDATA[Силердин араңардан (адамдарды) жакшылыкка (динге) чакырган жана (акыл, шарият боюнча) жакшы адат саналган нерселерге буюруп, жаман адаттардан кайтарган бир жамаат болсун. Ошолор гана жеңишке жетүүчүлөр.[1]]]></translation>
<footnotes><![CDATA[[1] Ар дайым жеңиш үстүндө болуучу Аллах тарабынан белгиленген бул тайпага илим-таалим адамдары, акыл-насаат айткан ак таңдай аксакалдар, шарият иштерин көзөмөлдөп, алга жүргүзүп турган илимдүүлөр жана башка ушул сыяктуу азаматтар кирет.]]></footnotes>
</aya>
<aya number="105">
<translation><![CDATA[Өздөрүнө анык баяндар келгенден кийин өз ара каршылашып, бөлүнүп кеткен адамдар (яхудийлер) сыяктуу болбогула. Мына ошол адамдар үчүн чоң азаптар бар.]]></translation>
<footnotes></footnotes>
</aya>
<aya number="106">
<translation><![CDATA[Ал (Кыямат) Күндө (кээ бир) жүздөр агарып, (кээ бир) жүздөр карарат. Ошондо, жүзү карарган адамдарга “ыйманга келгенден кийин каапыр болдуңар беле? Эми, каапыр болгонуңардын эсебине азап чеге бергиле!” (деп айтылат).]]></translation>
<footnotes></footnotes>
</aya>
<aya number="107">
<translation><![CDATA[Ал эми, жүздөрү агарган адамдар болсо, түбөлүккө Аллахтын ырайымында (бейиште) болушат. Алар анда түбөлүккө калышат.]]></translation>
<footnotes></footnotes>
</aya>
<aya number="108">
<translation><![CDATA[(О, Мухаммад!) Булар - Аллахтын аяттары. Биз аларды сага акыйкат менен окуп беребиз. Аллах ааламдарга зулумду каалабайт.]]></translation>
<footnotes></footnotes>
</aya>
<aya number="109">
<translation><![CDATA[Асмандардагы жана жердеги бардык нерселер Аллахтын мүлкү. Жана бардык иштер Аллахка кайтарылат.]]></translation>
<footnotes></footnotes>
</aya>
<aya number="110">
<translation><![CDATA[(О, мусулмандар!) Силер (ааламдагы бардык) адамдар үчүн чыгарылган жакшы үммөт болдуңар. (Адамдарды) жакшы адаттарга буюруп, жаман жоруктардан кайтарасыңар жана Аллахка ыйман келтиресиңер. Эгер китеп ээлери ыйман келтиришсе, өздөрүнө жакшы болмок. Алардын арасында (силерге окшоп) ыйман келтиргендери да бар. Бирок, көпчүлүгү бузукулар.[1]]]></translation>
<footnotes><![CDATA[[1] Бул аят Ислам үммөтүнүн абзелдигин, эң жакшы үммөт экенин баяндайт. Бирок, бул абзелдик алардын мойнуна жоопкерчилик жүктөйт: алар өздөрүнүн жыргалдарын ойлошпойт, “адамдар үчүн чыгарылган”. Дүйнө элдерин туура жолго (Исламга) багыттоо үчүн насаат, даават, таалим-тарбия иштерин жүргүзөт. Китеп ээлери да ушул дааватты угуп, ыйман келтиришсе жакшы болмок. Бирок, бир аз бөлүгү гана ыйманга келип, калгандары бузукулук менен Исламга каршы майданга өтүштү.]]></footnotes>
</aya>
<aya number="111">
<translation><![CDATA[(О, ыймандуулар!) Алар силерге зыян жеткире албайт. Эгер жеткирсе (заар тилдери менен гана) зыян жеткиришет. Эгер силер менен согушуп калса, артына карап качышат. Анан аларга жардам берилбейт.]]></translation>
<footnotes></footnotes>
</aya>
<aya number="112">
<translation><![CDATA[Кайда барышса да аларга кордук жазып коюлду. Бир гана Аллахтын жана адамдардын убада-келишиминин астында болгон учурларда гана (кор болбой жашашат). Алар Аллахтын каарына калышты жана аларга бечаралык(та жашоо) жазып коюлду. Бул (жазалар) Аллахтын аяттарына каапыр болгондору, пайгамбарларды кыянаттык менен өлтүргөндөрү жана күнөөкөр болуп, чектен чыккандары себептүү.]]></translation>
<footnotes></footnotes>
</aya>
<aya number="113">
<translation><![CDATA[Алардын баары бирдей (жаман) эмес. Китеп ээлеринин арасында динде туура жүргөн тайпалар да бар. Алар түнү менен сажда кылган абалда Аллахтын аяттарын окушат.]]></translation>
<footnotes></footnotes>
</aya>
<aya number="114">
<translation><![CDATA[Аллахка, Акырет күнүнө ыйман келтиришет, жакшы амалдарга буюруп, жаман жоруктардан кайтарышат жана жакшы иштерге шашылышат. Ошолор ийги кишилерден.]]></translation>
<footnotes></footnotes>
</aya>
<aya number="115">
<translation><![CDATA[Жана алар эмне жакшылык кылышса ал иши(нин сообу) жоголбойт. Аллах такыба кишилерди Билүүчү.]]></translation>
<footnotes></footnotes>
</aya>
<aya number="116">
<translation><![CDATA[Каапыр адамдарды Аллахтан (берилүүчү азаптан) мал-дүйнөлөрү да, бала-чакалары да куткарып кала албайт. Алар - тозок ээлери. Анда түбөлүк калышат.]]></translation>
<footnotes></footnotes>
</aya>
<aya number="117">
<translation><![CDATA[Алар ушул дүйнө жашоосунда (сооп ниетинде, кайрымдуулук үчүн) жумшаган байлыктарынын мисалы, өздөрүнө зулум кылган коомдун эгиндерине тийип, жок кылган суук шамалга окшойт.[1] Аларга Аллах зулумдук кылган жок. Бирок, өздөрүнө-өздөрү зулум кылышты.]]></translation>
<footnotes><![CDATA[[1] Б.а. шамал сого баштаганда алар ырахаттана башташат. Бирок, бул, аларга ырахат бере турган шамал эмес, эгиндерин тоңдура турган шамал болчу...]]></footnotes>
</aya>
<aya number="118">
<translation><![CDATA[О, ыйман келтирген адамдар! Бири-бириңерди колдоп, аларды (каапырларды) сырдаш-дос кылбагыла! (Момундардын сырларын аларга ташыбагыла). Алар силерге зыян жеткирүүдөн күчтөрүн аяшпайт жана силерге бир жамандык болушун эңсешет. Алардын жек көрүүлөрү сөздөрүнөн байкалат. Бирок, жүрөктөрүнө жашырган (жек көрүүлөрү) чоңураак. Эгер акылыңарды жакшы иштетсеңер, Биз силерге (душманыңар жөнүндөгү) белгилерди баян кылып бердик.]]></translation>
<footnotes></footnotes>
</aya>
<aya number="119">
<translation><![CDATA[О, силер (момундар!) Аларды сүйөсүңөр, алар силерди сүйбөйт. Силер бардык (илахий) китептерге (жана бардык пайгамбарларга) ишенесиңер. (Алар болсо, силердин китебиңерге да, пайгамбарыңарга да ишенбейт). Жана силерге жолукса: “Ыйман келтирдик” дешет, а (өздөрү) жалгыз калышканда силерди жек көргөнү себептүү манжаларын чайнашат. Айт (оо, Мухаммад): “Жек көрүүңөр менен өлгүлө!” Аллах жүрөктөрдү ээлеген сырларды Билүүчү.]]></translation>
<footnotes></footnotes>
</aya>
<aya number="120">
<translation><![CDATA[Эгер силерге бир жакшылык жетсе, бул аларды капа кылат. А эгер силерге бир жамандык жетсе муну менен сүйүнүшөт. Жана эгер силер такыба болсоңор жана (каапырлардын айла-амалдарына) сабыр кылсаңар, алардын айлакерлиги силерге эч кандай зыян жеткирбейт. (Анткени,) Аллах алардын иштерин Камтуучу.]]></translation>
<footnotes></footnotes>
</aya>
<aya number="121">
<translation><![CDATA[Бир кезде, сен (о, Мухаммад!) үй-бүлөңдөн чыгып, момундарды согуш орундарына (көрөгөчтүк менен) жайгаштырдың. Аллах - Угуучу, Билүүчү.]]></translation>
<footnotes></footnotes>
</aya>
<aya number="122">
<translation><![CDATA[Ошондо, силерден эки тайпа адамдар үмүтсүздүккө түшүп калышты. Чынында, Аллахтын Өзү алардын жетекчиси эле. Жана момундар Аллахка гана өздөрүн тапшырышсын!]]></translation>
<footnotes></footnotes>
</aya>
<aya number="123">
<translation><![CDATA[Аллах силерге Бадрда (сан жана даярдык жагынан) төмөн болгонуңарга карабай жеңиш берген.[1] Аллахтан корккула. (Балким) шүгүр кылуучу болуп калаарсыңар.]]></translation>
<footnotes><![CDATA[[1] “Бадр” согушунда мусулмандардын саны үч жүз ондон бир аз ашыгыраак, курал-жарактары жана даярдыгы начар эле. Ал эми мушриктерде мыкты куралдуу, жакшы машыккан миң чакты аскер бар эле.]]></footnotes>
</aya>
<aya number="124">
<translation><![CDATA[Ошондо, сен ыймандууларга айттың: “Раббиңер, асмандан түшүрүлгөн үч миң периште менен силерди колдоп коюшу силерге жетиштүү болбойбу?]]></translation>
<footnotes></footnotes>
</aya>
<aya number="125">
<translation><![CDATA[Жок (жетиштүү болот). Эгер силер, такыба болуп, сабыр кылсаңар, (каапырлар) кол салаары менен, силерге периштелер жетип келет. (Анан) Раббиңер силерди беш миң (кайраттуулук) белгиси бар периште менен кубаттандырат.]]></translation>
<footnotes></footnotes>
</aya>
<aya number="126">
<translation><![CDATA[Аллах бул ишти силерге куш кабар үчүн жана аны менен жүрөгүңөр тынчтансын үчүн гана жасады. Жеңиш-жардам Кудуреттүү, Даанышман Аллах тарабынан гана келет.]]></translation>
<footnotes></footnotes>
</aya>
<aya number="127">
<translation><![CDATA[(Бадрдагы бул жеңиш) каапырлардын бир ныптасын кесип, (бир сыйра) эзип, (канчалык ачуулары келсе да) үмүтсүз абалда кайтып кетүүлөрү үчүн (берилди).[1]]]></translation>
<footnotes><![CDATA[[1] Бир жолу талкаланып кеткен мушриктер кайрадан күч жыйнап “Ухуд” согушу үчүн келишет. Пайгамбарыбыз кайрадан (121-аятта айтылгандай) Мединадан чыгып, өз аскерлерин майдандарга эң жакшы орноштурат. Бирок, ал көргөзгөн согуш орундарында бекем турбагандыктан жана айтылган сөзгө кулак салбагандыктан улам бул ирет мусулмандар жеңилип, улук пайгамбардын тиштери сынып, чыкыйы жарылат. Бул согушта мушриктердин жеңилбей, аман кеткендеринин дагы бир сыры, кийин ал мушриктердин көпчүлүгү Исламга кирет. Аллах алардын тообаларын кабыл алат жана күнөөлөрүн кечирет. Ошентип, ошол согуштан кийин пайгамбарыбыз саллаллоху алайхи ва саллам каапырлардын жеңип кеткенине өкүнүп, “Өз пайгамбарынын бетин жардырып, тишин сындыртып отурган коом кантип жеңишке жетмек!” - деп, коомунан наалып, Абу Суфян, Сафван бин Умайя, Хаарис бин Хаашим сыяктуу мушриктердин жетекчилерин каргап, каңырыгы түтөп отурганда ушул аят түшөт.]]></footnotes>
</aya>
<aya number="128">
<translation><![CDATA[(О, Мухаммад!) эч бир иш сенин колуңда эмес.[1] (Бардыгы Аллахтын колунда) Ал кааласа (каапырларды Исламга киргизип) тооболорун кабыл алат, кааласа заалым болгондору себептүү азаптайт.]]></translation>
<footnotes><![CDATA[[1] Бул аяттан алчу дагы бир сабак - пенде канчалык улук даражалуу болсо да, анын колунан эч бир пайда-зыян келбейт. Пайгамбарыбыз Мухаммад саллаллоху алайхи ва салламдан улук даражалуу адам жок. Аллах таала ушул затка да «эч бир иш сенин колуңда эмес», Аллахтын гана каалаганы болот деп жатат. Пайгамбарыбыз өз алдынча эч кандай пайда-зыян жеткире албагандан кийин бер жактагы олуя-эшендердин арбактарына жалбарып, алардан колдоо, жардам сураш - накта ширктин өзү эмеспи!]]></footnotes>
</aya>
<aya number="129">
<translation><![CDATA[Асмандардагы жана жердеги бардык нерселер Аллахтын мүлкү. Ал каалаган адамын кечирип, каалаган адамын азаптайт. Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="130">
<translation><![CDATA[О, ыймандуулар! Көп-көп кошумчасы бар пайданы (сүткорлуктун акчасын) жебегиле жана Аллахтан корккула, ошондо жеңишке (бейишке) жетээрсиңер.]]></translation>
<footnotes></footnotes>
</aya>
<aya number="131">
<translation><![CDATA[Жана каапырлар үчүн даярдап коюлган тозоктон корккула!]]></translation>
<footnotes></footnotes>
</aya>
<aya number="132">
<translation><![CDATA[Аллахка жана пайгамбарга моюн сунгула! (Ошондо) Силерге ырайым кылынса ажеп эмес.]]></translation>
<footnotes></footnotes>
</aya>
<aya number="133">
<translation><![CDATA[Раббиңердин кечиримине жана такыба кишилер үчүн даярдап коюлган, кеңдиги асмандар менен жердей болгон бейишке шашылгыла.]]></translation>
<footnotes></footnotes>
</aya>
<aya number="134">
<translation><![CDATA[(Такыба кишилер) жокчулук жана бардарчылык мезгилдеринде (бирдей) садака-ихсан кылышат, ачууларын жутушат жана адамдарга кечиримдүү болушат. Аллах жакшылык кылуучуларды сүйөт.[1]]]></translation>
<footnotes><![CDATA[[1] Ихсандын эки түрү бар: 1) Аллахка ибадат кылуудагы эхсан. 2) Макулуктарга мамиле кылуудагы эхсан. Ибадаттагы эхсанды пайгамбарыбыз: “Ихсан - бул Аллахка Аны көрүп тургандай ибадат кылууң. Эгер сен Аны көрбөсөң да, Ал сени көрүп турат” деп түшүндүргөн.]]></footnotes>
</aya>
<aya number="135">
<translation><![CDATA[(Такыба кишилер) бир бузук иш же өздөрүнө зулум (күнөө) кылып коюшса, дароо Аллахты эстешип, күнөөлөрүн кечиришин сурашат – күнөөлөрдү Аллахтан башка ким кечирмек эле – жана жасаган (күнөө) иштерин билип туруп, кайталай беришпейт.]]></translation>
<footnotes></footnotes>
</aya>
<aya number="136">
<translation><![CDATA[Ошол адамдардын сыйлыгы: Раббисинен болгон кечирим жана анда түбөлүк калуучу, астынан дарыялар агып турган бейиш бактары. (Жакшы) амал кылуучулардын сообу кандай сонун!]]></translation>
<footnotes></footnotes>
</aya>
<aya number="137">
<translation><![CDATA[Силерден мурун да бул жолдор (сыноолор) өткөн. Жер жүзүн кезгиле жана (Аллахтын динин) жалганга чыгаргандардын акыр түбү кандай болгонун көргүлө.]]></translation>
<footnotes></footnotes>
</aya>
<aya number="138">
<translation><![CDATA[Бул (окуялар)[1] адамдар үчүн баян, туура жол жана такыба кишилер үчүн эскертүү - насаат.]]></translation>
<footnotes><![CDATA[[1] Кээ бир аалымдар бул аяттагы “Бул (окуялар)” деген сөздү “Бул (Куран...)” деп да түшүндүрүшөт. Эки түшүндүрмө тең туура.]]></footnotes>
</aya>
<aya number="139">
<translation><![CDATA[(О, момундар, “жеңилип калдык” деп) алсырабагыла жана кайгырбагыла! Ыймандуу болсоңор эле, силер жогорусуңар![1]]]></translation>
<footnotes><![CDATA[[1] Анткени, силерде ыйман бар, Аллахтын жеңиш беришине болгон үмүт бар. Эң негизгиси Акыретте силерди күткөн бейиш бар.]]></footnotes>
</aya>
<aya number="140">
<translation><![CDATA[Эгер (бул согушта) силерге жараат (жеңилүү) жеткен болсо, ушундай эле жараат (Бадр согушунда, каапыр) коомго да жеткен. Биз бул (жеңген жана жеңилген) күндөрдү адамдар арасында (кезектештире) айлантып турабыз. Жана (мунун себеби): Аллах (араңардагы чыныгы) момундарды билиши үчүн жана силердин араңардан шейиттерди алыш үчүн. Аллах заалымдарды сүйбөйт.]]></translation>
<footnotes></footnotes>
</aya>
<aya number="141">
<translation><![CDATA[Ошондой эле, Аллах (чындап) ыйман келтиргендерди (күнөөлүүлөрдөн жана эки жүздүүлөрдөн) тазалап, каапырларды өлтүрүү үчүн (жеңген-жеңилген күндөрдү адамдар арасында кезеги менен алмаштырып турат).]]></translation>
<footnotes></footnotes>
</aya>
<aya number="142">
<translation><![CDATA[Же болбосо, силер, Аллах араңардагы (жан үрөп) жихад кылгандар менен (жихад машакаттарына) сабыр кылгандарды билип (ажыратып) албай туруп эле, бейишке киребиз деп ойлодуңарбы?]]></translation>
<footnotes></footnotes>
</aya>
<aya number="143">
<translation><![CDATA[Силер (шейит болуп) өлүүнү, ага жолукканга чейин үмүт кылган элеңер го?! Мына эми, аны өз көзүңөр менен көрдүңөр!]]></translation>
<footnotes></footnotes>
</aya>
<aya number="144">
<translation><![CDATA[Мухаммад болгону бир пайгамбар. Андан мурун да пайгамбарлар өткөн. Эми, эгер ал өлсө, же өлтүрүлсө артыңарга (каапырлыкка) кайтып кетесиңерби? Ким артына кайтып кетсе, Аллахка эч бир зыян жеткире албайт! Аллах жакында (динде бекем болгон) шүгүр кылуучуларга сыйлык берет.[1]]]></translation>
<footnotes><![CDATA[[1] Бул аятта дагы улук сахаба Абу Бакр Сыддыктын жана аны менен бирге муртаддарга (динден кайткандарга) каршы күрөшкөн сахабалардын пазилет-абзелдигине ишаараттар бар. Пайгамбарыбыз саллаллоху алайхи ва саллам каза болгондо кээ бир мусулмандар «пайгамбар дагы өлчү беле?!» дешип, динден кайтып (муртад болуп) кетишкен. Анан, Абу Бакр разияллоху анху «Сен дагы өлүксүң, сенден илгерки пайгамбарлар дагы өлүк» деген маанидеги аятты окуп, пайгамбарлардын өлүшү Аллахтын сүннөтү – жолу экенин далилдеп, «ким Мухаммадка ибадат кылган болсо, ал өлдү, ким Аллахка ибадат кылса, билип алгыла, Ал эч качан өлбөйт» деп, мусулмандардын көзүн ачкан. Кийин мусулмандар аны көпчүлүк добуш менен халифалыкка шайлашканда, кээ бир мусулмандар беш парздын бири зекетти төлөштөн баш тартып, муртад болушат. Абу Бакр аларга каршы согушка аттанып, жеңишке жетишет жана Исламдын беш түркүгүнүн бирин өз калыбына келтирет.]]></footnotes>
</aya>
<aya number="145">
<translation><![CDATA[Эч бир жан Аллахтын уруксаты менен (Лавхул-Махфузда) жазылган жана белгиленген мөөнөтү (ажалы) келмейинче өлбөйт. Ким дүйнө сообун кааласа, андан (үлүш) беребиз жана ким Акырет сообун кааласа, андан (үлүш) беребиз. Жана Биз шүгүр кылуучуларга жакында сыйлык беребиз.]]></translation>
<footnotes></footnotes>
</aya>
<aya number="146">
<translation><![CDATA[(Тарыхта) нечендеген пайгамбарлардын жанында көптөгөн cахабалары согушушкан. Алар Аллахтын жолунда өздөрүнө жеткен машакаттар себептүү тунжурап, алсырап, коркуп калышпаган. Аллах (ушундай) сабырдууларды сүйөт.]]></translation>
<footnotes></footnotes>
</aya>
<aya number="147">
<translation><![CDATA[(Ошол оор мезгилдерде) Алардын айткан сөздөрү: “Оо, Раббибиз! Биздин күнөөлөрүбүздү, ысыраптарыбызды кечир! Жана кадамдарыбызды бекем кыл! Каапыр коомго каршы бизге жардам бер” деген (дубалар) болгон.]]></translation>
<footnotes></footnotes>
</aya>
<aya number="148">
<translation><![CDATA[Кийин Аллах аларга (жеңиш жана олжодон турган) дүйнө сообун, ошондой эле, Акырет сообунун эң жакшыларынан берди. Аллах жакшы иш кылуучуларды сүйөт]]></translation>
<footnotes></footnotes>
</aya>
<aya number="149">
<translation><![CDATA[О, ыймандуулар! Эгер каапырларга моюн сунчу болсоңор, силерди (динден) кайтарып жиберет. Анан (эки дүйнөдө) зыян көрүүчүлөргө айланып каласыңар]]></translation>
<footnotes></footnotes>
</aya>
<aya number="150">
<translation><![CDATA[Силердин дос-жетекчиңер - Аллах! Ал эң жакшы жардамчы.[1]]]></translation>
<footnotes><![CDATA[[1] Аллахтын жардамынан бири - мушриктер “Ухуд” согушунан жеңүүчү болуп кайтаарда “Ушул бойдон кайтып кете беребизби? Ыңгайы келип турганда Мухаммадды Мадинага чейин кууп барып, акырына чейин талкалап келбейлиби?” деп масилет курушат. Бирок, Аллах дароо алардын жүрөктөрүнө коркуу салып, пикирлеринен кандай кайтканын өздөрү дагы билбей калышат. Кийинки аят ошол окуя жөнүндө.]]></footnotes>
</aya>
<aya number="151">
<translation><![CDATA[Биз жакында, Аллах эч кандай далил түшүрбөгөн нерселерди Аллахка шерик кылып алгандары себептүү, каапырлардын жүрөгүнө коркуу салып койобуз. Алардын жайлары - тозок! Залымдардын жайлары кандай жаман!]]></translation>
<footnotes></footnotes>
</aya>
<aya number="152">
<translation><![CDATA[Силер (Ухуд согушу башталганда) Анын уруксаты менен каапырларды талкалап киргениңерде, Аллах (жеңиш беремин) деген убадасынын үстүнөн чыккан болчу. Анан качан, Аллах силер сүйгөн нерсени (жеңишти) көзүңөргө көргөзүп койгондон кийин гана өзүңөр алсыз болуп, (пайгамбар берген) буйрук тууралуу (өз ара) талашып, анын буйругун аткарбай койгонуңарда - силерден кээ бирөөлөр дүйнөнү (олжону), кээ бирөөлөр Акыретти каалайт экен - ошондон кийин гана Аллах, силерди сынаш үчүн силерди(н жүзүңөрдү) алард(ын аркаларын)ан буруп койду. (Кийин алардын жүзү силердин аркаңарды карап, силерди кубалап калды). Жана (андан кийин) Ал силерди кечирди. (Анткени,) Аллах – ыймандууларга пазилеттүү![1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам “Ухуд” тоосунун үстүнө тандалган жаачы-мергенчилерди коюп “ушул жерден жылбайсыңар” деп буйрук берген болчу. Согуш башталып, адегенде эле мусулмандар душман тобун бузуп, аларды чачырата кууп жөнөгөндө, тоонун үстүндөгү жаачылардын бир тобу “душман качты, жүргүлө биз дагы олжолуу болуп калалы” дешет. Башка бирөөлөрү “пайгамбар жылбагыла деген” - деп, талашып, акыры олжого кызыккандар басымдуулук кылып түшүп кетишет. Ал эми, ушуну гана күтүп турган буктурмадагы мушрик атчандары, тоону айланып өтүп, мусулмандарга артынан кол салышат. Ошентип, мусулмандардын алга караган жүздөрү артка бурулуп, жеңилип калышат.]]></footnotes>
</aya>
<aya number="153">
<translation><![CDATA[Ошондо, силер эч кимге карабай (тоо) таянып (качып) жөнөдүңөр. Пайгамбар болсо, (“Оо, Аллахтын пенделери бери келгиле!” - деп) эң акыркыңардын арасында силерди чакырып жатты. Кийин Аллах, силер жетпей калган жеңишке жана силерге жеткен жеңилүүгө капа болбошуңар үчүн кайгы үстүнө (андан да чоңураак) кайгы берди.[1] Аллах силердин ишиңерден Кабардар.]]></translation>
<footnotes><![CDATA[[1] Бул аятта айтылган “(чоңураак) кайгы” мусулмандар арасында “пайгамбар өлтүрүлүптүр” деген суук кабардын тарап кетиши. Мусулмандар үчүн, жеңилүү, олжодон куржалак калуу сыяктуу кайгылар бул суук кабардын алдында эч капа болбой турган нерсеге айланып калды.]]></footnotes>
</aya>
<aya number="154">
<translation><![CDATA[Кийин, (ошол чоң) кайгынын артынан, Аллах силерге (көз ирмемдик, эс алдыруучу) уйку берди. (Ал уйку) силердин араңардан (динге жан күйдүргөн) бир тайпаны өз кучагына алды.[1] (Силердин араңардагы) дагы бир тайпаны (мунафыктарды) өз жандары кайгыга салып, Аллахка адилетсиздик менен, нааданчасынан күмөн санап: “Эми, бизге иш жок” (жеңилип бүттүк) дешти. Айт: “Иш Аллахтын колунда”. Алар сага айтпаган нерселерин жүрөктөрүнө катып: “Эгер бул (согуштук) иште биздин пикирибиз эсепке алынганда, бул жерде өлүп кетпейт элек” дешет. Айт: “Эгер үйүңөрдүн ичинде болсоңор дагы, (тагдырында) өлтүрүлүү жазып коюлган киши, өлтүрүлө турган жайына келет.” (Аллах бул иштерди) силердин жүрөгүңөрдөгү нерсени (ал ыйманбы, мунафыктыкпы) сынаш жана жүрөгүңөрдөгү (шайтандын азгырыгынан турган) нерсени тазалаш үчүн кылды. Аллах – жүрөктөрдөгү cырларды да Билүүчү.]]></translation>
<footnotes><![CDATA[[1] Бул көз ирмемдик керемет уйку Аллахтын ырайымы болчу. Аллах таала “Пайгамбар өлтүрүлүптүр” деген кабардан катуу коркуп кеткен мусулмандардын жүрөгүнөн оболу коркууну сууруп алып, кийин уйку берди. Анткени, катуу корккон адам уктай албайт эмеспи.]]></footnotes>
</aya>
<aya number="155">
<translation><![CDATA[(Оо, ыймандуулар, Ухудда) эки (согушкер) жамаат жолуккан күндө артына качкан адамдарыңарды, кээ бир күнөөлөрү себептүү, шайтан гана жолдон азгырган.[1] Аллах алардын күнөөсүн кечирди. Аллах Кечиримдүү, (пейили) Жумшак.]]></translation>
<footnotes><![CDATA[[1] Демек, күнөөнүн жаралышына шайтан себепчи деп, шайтанга шылтоологон туура эмес экен. Шайтандын келишине да адамдын «кээ бир күнөөлөрү» жана ыйманынын алсыздыгы себеп болот экен. Анткени, Аллах таала башка бир аятта: { إن عبادي ليس لك عليهم سلطان }«(Эй, Иблис!) Менин (чыныгы) пенделеримдин үстүнөн сенин бийлигиң жок!» деген.]]></footnotes>
</aya>
<aya number="156">
<translation><![CDATA[Оо, ыйман келтиргендер! (Алыс) жерге сапарга же болбосо казатка чыккан бурадарлары жөнүндө “Эгер биздин алдыбызда болсо өлбөйт жана өлтүрүлбөйт эле” деген каапырларга окшобогула. Аллах алардын бул (жалган) сөздөрүн өздөрүнүн жүрөктөрүнө кайгы кылып койот. Чынында, Аллах өлтүрөт жана тирилтет. Аллах силер жасап жаткан иштерди Көрүүчү.]]></translation>
<footnotes></footnotes>
</aya>
<aya number="157">
<translation><![CDATA[Эгер силер Аллахтын жолунда өлсөңөр же өлтүрүлсөңөр..., Аллахтан болгон кечирим жана ырайым (дүйнө кулдары) жыйнаган нерседен жакшы]]></translation>
<footnotes></footnotes>
</aya>
<aya number="158">
<translation><![CDATA[Эгер өлсөңөр же өлтүрүлсөңөр, сөзсүз Аллахтын алдына чогултуласыңар.]]></translation>
<footnotes></footnotes>
</aya>
<aya number="159">
<translation><![CDATA[(Оо, Мухаммад!) Раббиң тарабынан болгон ырайым себептүү сен аларга (сахабаларыңа) жумшак мамиле жасадың. Эгер орой, таш боор болсоң, алар сенин айланаңдан тарап кетишмек.[1] Аларды кечир жана Алар үчүн (Аллахдан) кечирим сура. Жана (өзүң ылайык көргөн) иште алар менен кеңеш. Эгер (бир ишке) киришчү болсоң, Аллахка тобокел кыл. Албетте, Аллах тобокел кылуучуларды сүйөт.]]></translation>
<footnotes><![CDATA[[1] Бул аятта айтылган сонун адеп-ахлак үлгүлөрү диний жетекчи үчүн айрыкча зарыл нерсе. Анткени, адамдар анда ушундай сонун мүнөздөрдү көрсө гана динге жабалактап келишет. Ал эми, ал орой, адепсиз болсо, адамдар анын өзүнөн гана эмес, динден да түңүлүшөт.]]></footnotes>
</aya>
<aya number="160">
<translation><![CDATA[Эгер Аллах жардам берсе, силерди эч ким жеңе албайт. Эгерде жардамсыз (өзүңөрдү-өзүңөргө) таштап койсо, Аллахтан кийин силерге ким жардам берет?! Ыймандуулар Аллахка гана тобокел кылышсын!]]></translation>
<footnotes></footnotes>
</aya>
<aya number="161">
<translation><![CDATA[Эч бир пайгамбарга “гулул” кылуу[1] мүмкүн эмес! Жана кимде-ким “гулул” кылса, Кыяматта “гулул” кылган ишин (желкесине) көтөрүп келет. Кийин ар бир жан адилет менен өз иштеринин толук тиешесин алат.]]></translation>
<footnotes><![CDATA[[1] Гулул – согуштан түшкөн олжону жашырып алуу жана башка иштерде кыянат кылуу.]]></footnotes>
</aya>
<aya number="162">
<translation><![CDATA[Аллахтын ыраазычылыгын максат кылган адам менен Аллахтын каарына жолугуп, барар жери тозок болгон адам теңби?! Бул кандай жаман акыбет!]]></translation>
<footnotes></footnotes>
</aya>
<aya number="163">
<translation><![CDATA[(Жок тең эмес) Алар Аллахтын алдында ар кандай даражаларда болушат. Аллах алардын эмне жасаганын Көрүүчү.]]></translation>
<footnotes></footnotes>
</aya>
<aya number="164">
<translation><![CDATA[Өздөрүнүн арасынан, аларга Аллахтын аяттарын окуп бере турган, аларды (күнөөлөрдөн) тазалай турган жана мындан мурун анык адашууда болушса да, Китеп (Куран) менен Хикматты (Сүннөттү) үйрөтө турган бир пайгамбарды жиберүү менен Аллах ыймандууларга (теңдешсиз) жакшылык кылган.]]></translation>
<footnotes></footnotes>
</aya>
<aya number="165">
<translation><![CDATA[Силерге (Ухуд согушунда мушриктерден) кырсык жеткенде – аларга (Бадр согушунда) эки эсе көп кырсык жеткизген болсоңор да – “Бул кайгы кайдан келди” - деген элеңер. Айт: “Бул – өзүңөрдөн”. Албетте, Аллах ар нерсеге Кудуреттүү.[1]]]></translation>
<footnotes><![CDATA[[1] Ухуд согушунда мусулмандардан жетимиш киши шейит болуп, кайгы чегишип “Бул кайдан?!” деп турганда Аллах, өзүңөрдүн күнөөңөр, пайгамбардын тилин албаганыңар себептүү деп, бир жактан аларга таалим-сабак берсе, экинчи жактан “Бадр согушунда аларга эки эсе көп сокку жеткиргенсиңер” (жетимишин өлтүрүп, жетимишин туткунга түшүргөнсүңөр) деп көңүлүн көтөрүп жатат.]]></footnotes>
</aya>
<aya number="166">
<translation><![CDATA[Эки жамаат тирешкенде силерге жеткен сыноолор араңардагы ыймандууларды билиш үчүн Аллахтын гана уруксаты менен болду.]]></translation>
<footnotes></footnotes>
</aya>
<aya number="167">
<translation><![CDATA[Жана, мунафык-чыккынчыларды билиш үчүн. Аларга “Жүргүлө, Аллахтын жолунда же болбосо (мекениңерди, абийир-намысыңарды) коргоп согушкула” деп айтылганда, алар: “Биз эгер согуш болоорун билгенде силерге кошулмакпыз” дешкен. Алар ошол убакта ыймандан көрө каапырлыкка жакыныраак эле. (Ошондуктан,) жүрөктөрүндө жок нерсени ооздору менен айтышты. Аллах алардын жашырган нерселерин жакшыраак билет.]]></translation>
<footnotes></footnotes>
</aya>
<aya number="168">
<translation><![CDATA[(О, Мухаммад!) өздөрүнүн (согушка катышкан) бурадарлары жөнүндө: “Эгер биздин тилибизге киргенде (согушка чыкпаганда) өлтүрүлбөйт эле” деп (үйүндө) олтургандарга айткын: “Эгер чынчыл болсоңор, өзүңөрдөн өлүмдү кайтаргылачы?!”]]></translation>
<footnotes></footnotes>
</aya>
<aya number="169">
<translation><![CDATA[Аллахтын жолунда (динди өркүндөтөм деп жүрүп) өлтүрүлгөн адамдарды өлүктөр деп ойлобогула! Алар Раббисинин алдында (ар кандай нээматтар менен сыйланып) ырыскы тартууланган абалда тирүү.]]></translation>
<footnotes></footnotes>
</aya>
<aya number="170">
<translation><![CDATA[Аллах өз пазилетинен (аларга) берген нерселер (сыйлыктар) менен шат-курсант. Алар артында калган, өздөрүнө жетип келбеген бурадарларына (бул жакта) аларга коркунуч жок экени жана кайгырышпасы жөнүндө сүйүнүчтүү кабар беришет.[1]]]></translation>
<footnotes><![CDATA[[1] Ушул (169-170-) жана мындан кийинки аяттар өлгөндөн кийин мүрзө (Барзах) жашоосу бар экенине, жана жакшы адамдардын рухтары өз ара алака-байланышка кирише алаарына далил болот. Дагы бул аяттардан маалым болушунча, өлгөндөн соңку ырахат-нээматтар денеге да, рухка да бирдей болот экен.]]></footnotes>
</aya>
<aya number="171">
<translation><![CDATA[Алар (шейиттердин рухтары) Аллахтын нээматы, пазилети жөнүндө (бири-бирине) сүйүнчүлөшөт. Чынында, Аллах ыймандуулардын сообун текке кетирбейт.]]></translation>
<footnotes></footnotes>
</aya>
<aya number="172">
<translation><![CDATA[Аларга катуу сокку жеткенден кийин деле, Аллах менен пайгамбардын (“согушка!” деген) чакырыгына жооп берген момундар (жана) алардын арасынан сонун ибадат кылган, такыба кишилер үчүн улуу сыйлыктар бар.[1]]]></translation>
<footnotes><![CDATA[[1] “Аллах менен пайгамбардын (“согушка!” деген) чакырыгы, Ухуддан катуу сокку жеп, арып, чарчап Мединага келгенден кийин, мушриктердин “Мединага чейин барып Мухаммаддын динин биротоло жок кылсак кантет” деп кеңеш жасагандары пайгамбарыбызга жеткенде жаңырган. Пайгамбарыбыз күтүп турбай алардын артынан баруу үчүн сахабаларына кайрылып “дагы согушка киребиз!” дейт жана бул чакырыкка жооп бергендерди ээрчитип алып “Хумра-аль-Асад” деген жерге барганда, бирөөлөр келип: “Курайштар силерге каршы чоң күч чогултушкан” - деп коркутат. (Алар адам келбетинде көрүнгөн шайтан эле) Ошондо мусулмандар коркпой: “Бизге Аллах жетишет, Аллах эң жакшы жөлөк” деп жооп берип, алга басышат. Бирок, Аллах мушриктердин жүрөгүнө коркуу салат жана алар Меккеге кайтып кетишет. Момундар Аллахтын нээмат-пазилети себептүү эсен-аман Мединага кайтып келишет. Ушул жүрүшкө чыккандарга, согуш болбосо да мужаахид (Аллах жолунда согушуучунун) сообу жазылат.]]></footnotes>
</aya>
<aya number="173">
<translation><![CDATA[Ошолорго (мусулмандарга) кишилер (келип): “Адамдар (мушриктер) силерге каршы (чоң күч) чогултушкан, алардан корккула!”- дегенде, (бул кабар) алардын ыйманын көбөйттү жана: “Бизге Аллах жетишет жана Ал эң жакшы Колдоочу” дешти.]]></translation>
<footnotes></footnotes>
</aya>
<aya number="174">
<translation><![CDATA[Анан, Аллахтын нээматы, пазилети себептүү, аларга эч бир жамандык жетпей кайтып келишти жана Аллахтын ыразычылыгына ээрчишти. Аллах - улук пазилет ээси.]]></translation>
<footnotes></footnotes>
</aya>
<aya number="175">
<translation><![CDATA[Албетте, ошол (силерге жолуккан жана силерди коркуткан) - шайтан. Ал (силерди) өзүнүн досторунан (мушриктерден) коркутууда. Алардан коркпогула. Эгер ыймандуу болсоңор, Менден гана корккула!]]></translation>
<footnotes></footnotes>
</aya>
<aya number="176">
<translation><![CDATA[(О, Мухаммад!) каапырчылыкка шашып бараткандар сени капа кылбасын. Алар (муну менен) Аллахка эч нерсени зыян жеткире алышпайт. Аллах Акыретте аларга эч насип болтурбоону каалайт. Аларга улук азап бар.]]></translation>
<footnotes></footnotes>
</aya>
<aya number="177">
<translation><![CDATA[Албетте, ыймандын ордуна каапырлыкты сатып алган адамдар Аллахка эч нерсени зыян жеткире алышпайт. Аларга жан ооруткан азап бар!]]></translation>
<footnotes></footnotes>
</aya>
<aya number="178">
<translation><![CDATA[Каапыр адамдар, биз алардын (жашоо) мөөнөттөрүн узартып койгонубузду өздөрү үчүн жакшылык деп ойлошпосун! Биз (болгону) өздөрүнүн күнөөлөрүн көбөйтүш үчүн гана аларга мөөнөт бердик. Аларга кордук азабы бар!]]></translation>
<footnotes></footnotes>
</aya>
<aya number="179">
<translation><![CDATA[Аллах ыйман келтиргендерди ушул (кимдин ким экени белгисиз) абалыңарда таштап койбойт. Ыпыластан тазаны ажыратат. Жана Аллах силерди кайыпты билүүчү кылбады. Бирок, Аллах өз пайгамбарларынан каалагандарын тандап алат (жана аларга кээ бир учурларда кайыпты билдирип турат). Эми, Аллахка жана пайгамбарларына ыйман келтиргиле. Эгер ыйман келтирип, такыба болсоңор, силерге улуу сооп-сыйлыктар бар.]]></translation>
<footnotes></footnotes>
</aya>
<aya number="180">
<translation><![CDATA[Аллах Өзүнүн пазилети себептүү берген (байлык, мансап, илим, ж.б.у.с.) нерселерден кызганган адамдар, бул жоругу өздөрүнө жакшы (пайда) деп ойлобосун. Бул алар үчүн жамандык: жакында, Кыямат күндө кызганган нерселери алардын мойнуна оролуп муунтат.[1] Асмандар менен жердин мурасы Аллахка таандык. Аллах силердин ишиңерден кабардар.]]></translation>
<footnotes><![CDATA[[1] Пайгамбарыбыздан риваят кылынган бир сахих хадисте айтылат: “Кыямат күндө бакылдын кызганган мал-дүйнөсү бир кайраттуу киши сүрөтүндө келип, аны капшыра кармап: “Мен сенин дүйнөң боломун! Мен сенин казнаң боломун!” дейт.]]></footnotes>
</aya>
<aya number="181">
<translation><![CDATA[“Аллах кембагал, биз байбыз” деген адамдардын сөздөрүн Аллах укту.[1] Биз алар айткан сөздөрдү жана пайгамбарларды кыянаттык менен өлтүргөндөрүн жазып койобуз. Жана (аларга) күйдүрүүчү азаптын даамын таткыла” дейбиз.]]></translation>
<footnotes><![CDATA[[1] Тафсир аалымдарынын айтымында бул аят, Мединадагы яхудийлерден бир коом, айрыкча алардын Пинхас бин Азуре деген чоң аалымы Курандагы “Ким Аллахка жакшы карыз берет” деген аятын угуп, текеберленип, «Аллах кембагал, биз байбыз» дегенден кийин наазыл болгон (түшкөн) экен.]]></footnotes>
</aya>
<aya number="182">
<translation><![CDATA[Бул (азап) өз колуңар менен жасаган ишиңер себептүү. Аллах пенделерге залым эмес.]]></translation>
<footnotes></footnotes>
</aya>
<aya number="183">
<translation><![CDATA[Ошол адамдар (яхудийлер): «Пайгамбар (Мухаммад) бизге бир курмандык союп, аны (асмандан түшкөн) от күйдүрмөйүнчө ага ыйман келтирбешибизди Аллах бизге осуят кылган» дешет. (Оо, Мухаммад!) Сен аларга: “Менден мурун деле силерге пайгамбарлар далилдерди жана силер айткан нерсени да келтиришкен. Анда, эмне үчүн аларды өлтүрүп салдыңар, эгер чынчыл болсоңор?!” деп айткын.[1]]]></translation>
<footnotes><![CDATA[[1] Бул залымдардын (каапырлардын) адаты. Яхудилер моожизаны өздөрү каалагандай болушун каалашууда. Тим эле, Мухаммад аларга бир курмандык союп, ал курмандыкты асмандан түшкөн от жалмап кетмейинче ыйман келтиришпейт экен. Дагы муну аларга Аллах таала айткан имиш. Бул сөздөр накта жалгандын өзү. Себеби, аларга илгерки пайгамбарлар ушул сыяктуу моожизаларды, жадагалса, өздөрү сураган ушул моожизанын дал өзүн көргөзүп беришкенде да, ыйман келтирүүнүн ордуна, аларды өлтүрүп салышкан.]]></footnotes>
</aya>
<aya number="184">
<translation><![CDATA[(О, Мухаммад!) эгер алар сени жалганчыга чыгарышкан болсо, сага чейин деле далилдер, ыйык жазуулар жана (Шарият өкүмдөрүнөн турган) нурлуу китептерди алып келген пайгамбарлар (ушулар тарабынан) жалганчыга чыгарылган.]]></translation>
<footnotes></footnotes>
</aya>
<aya number="185">
<translation><![CDATA[Ар бир жан өлүмдү(н даамын) татуучу. Албетте, силер Кыямат Күнү өзүңөрдүн сооп-сыйлыгыңарды толук-түгөл аласыңар.[1] Ал эми, ким тозоктон четтетилип, бейишке киргизилсе – жеңишке чындап жетиптир. Дүйнө жашоосу азгыруучу пайдалардан башка эч нерсе эмес.]]></translation>
<footnotes><![CDATA[[1] Аяттагы “Кыямат күндө сыйлыгыңарды толук-түгөл аласыңар” деген сөз Барзах (мүрзө) жашоосунун жана ал жердеги ырахат-сыйлыктын (же азаптын) бар экенине далил болот. Анткени, кабырда адамга анын сооп-үлүшүнүн кээ бир бөлүктөрү гана берилет. Ал эми, Кыяматтан соң “толук-түгөл” алышат.]]></footnotes>
</aya>
<aya number="186">
<translation><![CDATA[(О, момундар!) Албетте, силер малыңарда жана жаныңарда сыналасыңар. Жана, сөзсүз түрдө, силерден мурда китеп берилген (яхудий, христиан ж.б.) адамдардан жана мушриктерден көп заар сөздөрдү угасыңар. Эгер (ошондо) сабыр кылсаңар жана такыба болсоңор, албетте, бул өтө улук иштерден.]]></translation>
<footnotes></footnotes>
</aya>
<aya number="187">
<translation><![CDATA[Эстегин: Аллах (ыйык) китеп берилген коомдордон, ал китепти(н чындыктарын) элдерге сөзсүз баян кылып бересиңер жана аны(н чындыктарын) жашырбайсыңар деп катуу убада алган эле. Кийин алар анттарын артына таштап коюшту жана аны (Тоорот менен Инжилдеги чындыктарды) арзыбаган баага сатып жиберишти. (Чындыктын ордуна) сатып алган нерселери кандай жаман!]]></translation>
<footnotes></footnotes>
</aya>
<aya number="188">
<translation><![CDATA[(О, Мухаммад!) Жасаган (кыянат) иштери менен сүйүнүп, али жасай элек (жакшы) иштери менен даңазаланууну сүйгөн адамдарды азаптан оолак болот деп эч ойлобогун! Аларга жан ооруткан азап бар!]]></translation>
<footnotes></footnotes>
</aya>
<aya number="189">
<translation><![CDATA[Асмандар жана жер мүлкү Аллахга таандык. Аллах бардык нерсеге Кудуреттүү.]]></translation>
<footnotes></footnotes>
</aya>
<aya number="190">
<translation><![CDATA[Албетте, асмандар менен жердин жаратылышында жана түн менен күндүн (токтоосуз) алмашып турушунда акылдуу адамдар үчүн (Аллахтын кудуретине далил болуучу көптөгөн) белгилер бар.]]></translation>
<footnotes></footnotes>
</aya>
<aya number="191">
<translation><![CDATA[Турган, отурган жана жамбаштап жаткан абалында да Аллахты эстеп, асмандардын жана жердин жаратылышын пикир кыла турган адамдар (Аллахтын улуулугуна кулдук кылып) “О, биздин Рабби! Сен буларды жөн эле жаратканың жок. Сен (бир нерсени эрмек үчүн жаратуудан жана бардык кемчилдиктүү сыпаттардан) Аруусуң! Бизди тозок азабынан сактай көр!” - дешет.]]></translation>
<footnotes></footnotes>
</aya>
<aya number="192">
<translation><![CDATA[О, Раббибиз! Сен кимди тозокко киргизсең – аны шерменде кылганың. Заалымдарга жардамчылар болбойт.]]></translation>
<footnotes></footnotes>
</aya>
<aya number="193">
<translation><![CDATA[О, Раббибиз! Биз бир чакыруучунун (Мухаммаддын) “Раббиңерге ыйман келтиргиле!” деп, ыйманга чакырып жатканын уктук жана дароо ыйман келтирдик. О, биздин Рабби! Күнөөлөрүбүздү кечир жана каталарыбызды өчүр! Биздин жаныбызды жакшы кишилердин катарында ала көр!]]></translation>
<footnotes></footnotes>
</aya>
<aya number="194">
<translation><![CDATA[О, Раббибиз! Бизге пайгамбарларыңа убада кылган (жеңиш, бейиш, дүйнөлүк бакыт сыяктуу) нерселериңди бере көр! Албетте, Сен убаданы бузуучу эмессиң!]]></translation>
<footnotes></footnotes>
</aya>
<aya number="195">
<translation><![CDATA[Алардын Раббиси дубаларын кабыл алды (жана мындай деди:) “Албетте, Мен, эркек же аял болобу, силерден эч бир амал кылуучунун амалын текке кетирбейм. Бирөөңөр бирөөңөрдөн жаралгансыңар. Менин жолумда журттарынан чыгарылган, хижрат кылган (көчкөн), кордук-зомбулук көргөн, согушкан жана өлтүрүлгөн адамдардын (бардык) күнөө-кемчилдиктерин өчүрөмүн жана Аллах тарабынан берилген сооп иретинде, астынан дарыялар агып турган бейиш бактарына киргиземин. Аллахтын алдында эң жакшы сооп-сыйлыктар бар”]]></translation>
<footnotes></footnotes>
</aya>
<aya number="196">
<translation><![CDATA["(Оо, Мухаммад) сени каапырлардын шаар-өлкөлөрдө кезип жүрүүлөрү алдап койбосун"]]></translation>
<footnotes></footnotes>
</aya>
<aya number="197">
<translation><![CDATA[(Булардын баары) бир аз гана пайдалар. Кийин алардын орду тозок! Ал кандай жаман орун!]]></translation>
<footnotes></footnotes>
</aya>
<aya number="198">
<translation><![CDATA[Раббисинен корккондор үчүн Аллах тарабынан сый-зыяпат түрүндө, астынан дарыялар агып турган бейиш бактары бар. Алар анда түбөлүк калышат. (Ою, сөзү жана иши) жакшы адамдар үчүн Аллахтын алдындагы нерселер жакшы.]]></translation>
<footnotes></footnotes>
</aya>
<aya number="199">
<translation><![CDATA[Албетте, китеп ээлеринин арасында Аллахка ишенген, силерге, түшүрүлгөн нерсеге (Куранга) да, өздөрүнө түшүрүлгөн нерселерге да ыйман келтирген, Аллахтан корккон, Аллахтын аяттарын арзыбаган баага сатып жибербеген адамдар бар экени анык. Аларга да Раббисинин алдында сооп-сыйлыктары бар. Аллах тез эсептешүүчү.]]></translation>
<footnotes></footnotes>
</aya>
<aya number="200">
<translation><![CDATA[О, ыйман келтиргендер! сабырдуу болгула, ар дайым сабырдуу болгула жана (чек араларды коргоп, дайыма) даяр тургула. Аллахтан корккула, ошондо жеңишке жетерсиңер.]]></translation>
<footnotes></footnotes>
</aya>
</sura>
<sura number="4">
<aya number="1">
<translation><![CDATA[О, адамдар! Раббиңерден корккула! Ал силерди бир жандан (Адам-Атадан) жаратып, андан (анын кабыргасынан) жубайын жаратып, анан ал экөөсүнөн көп аял-эркектерди таратты. Жана Аны(н ысымы) менен бири-бириңерден нерсе сурай турган Аллахтан корккула жана тууган-уруктардан (алыстап кетүүдөн) абайлагыла. Албетте, Аллах силерди Көзөмөлдөөчү.]]></translation>
<footnotes></footnotes>
</aya>
<aya number="2">
<translation><![CDATA[(О, ыймандуулар!) Жетимдерге өз малдарын бергиле. Ыпылас нерсени тазага алмаштырбагыла жана алардын малын өз малыңарга кошуп жебегиле. Анткени, ал - чоң күнөө![1]]]></translation>
<footnotes><![CDATA[[1] Бул аят ата-энелери өлүп, бирөөнүн аталык (опекундук) карамагында калган жетимдердин укугун коргоп, аталык милдетин өз мойнуна алган момундарга, кол астындагы жетимдердин мурас мүлкүн алар эрезеге жеткенде өз колдоруна тапшырууну буюруп, жетимдин малын кыянаттык менен жегендикти ыпыластык деп жарыялап, өздөрүнүн адал - пакиза мүлкүн кыянаттык менен булгап албагыла деп эскертүүдө жана өзүңөрдүн малыңарды гана жегиле бирок, жетимдердин малын кошуп жебегиле деп таалим берүүдө. “Ыпыласты пакизага алмаштырбагыла” деген сөздүн дагы бир мааниси, өзүңөрдүн төмөн, сапаты начар мүлкүңөрдү жетимдердин асыл-таза буюмдарына алмаштырып койбогула дегенди да түшүндүрөт. Кыскасы, бул аят жетимдерге, айрыкча, тарбиясы кол астында болгон жетимдерге адилет менен мамиле кылууга буюрат.]]></footnotes>
</aya>
<aya number="3">
<translation><![CDATA[Эгер, жетимдерге адилеттик кыла албай калуудун корксоңор, (аларды жөн коюп) өзүңөргө жаккан (башка) аялдардан экөөнү, үчөөнү жана төртөөнү никеңерге ала бергиле. Эгер адилеттик кыла албай калуудан корксоңор, анда бирөөсү (менен) же болбосо, кол астыңардагы мүлкүңөр - күң аялдарыңар (менен чектелгиле). Ушул силердин зулумдукка жол бербешиңер үчүн эң жакын (амал).]]></translation>
<footnotes></footnotes>
</aya>
<aya number="4">
<translation><![CDATA[Аялдарга (үйлөнүп жатканыңарда) махыр мүлкүн ичи тардык кылбай (ак пейилден) бергиле. Эгер силерге махыр мүлкүнөн бир нерсени ак пейилинен, өзү ыраазы болуп берсе, жей бергиле - аш болсун.[1]]]></translation>
<footnotes><![CDATA[[1] Махр мүлкү никеден мурда аял тарабынан өзүн күйөөсүнө багыштаганынын акысына белгилене турган мүлк. Бул мүлктү аял каалаганча сураганга акысы бар. Бул мүлк кийин анын кол тийгис мүлкү болуп калат. Өзүнөн башка эч ким ага кожоюндук кыла албайт.]]></footnotes>
</aya>
<aya number="5">
<translation><![CDATA[(Түпкүлүгү жетимдердин мурас мүлкү болгон, бирок, силер убактылуу иштетип турган) мал-мүлкүңөрдү акылы толук эместерге карматпагыла. Ал мүлктү Аллах силер (жана жетимдер) үчүн турмуш тиреги кылып койду. Жана ал мүлктөн жетимдерди жедирип-ичирип, кийинткиле. Жана аларга ширин сөз сүйлөгүлө.]]></translation>
<footnotes></footnotes>
</aya>
<aya number="6">
<translation><![CDATA[Жетимдерди нике (балакат) жашына жеткенге чейин текшерип (сынап) көргүлө. Эгер алардан акылы толушкандыкты көрсөңөр, (бардык) малдарын колуна тапшыргыла жана алар чоңойгуча шашылып, ысырап кылып жеп койбогула! Ким бай болсо, (жетимдердин малын сактап бергени үчүн кызмат акы жештен) өзүн тыйсын. Ал эми, ким кембагал болсо, жакшылык менен (жетимдерди ыраазы кылып) жесин. Аларга мал-мүлкүн кайтарып жатканда күбөлөрдү койгула. Эсептешүүчүлүк боюнча Аллах жетиштүү.]]></translation>
<footnotes></footnotes>
</aya>
<aya number="7">
<translation><![CDATA[Ата-энеси жана жакындары калтырган (мурас) нерседен эркектерге үлүш бар. (Ошондой эле,) Ата-энеси жана жакындар калтырган мурастан аялдарга да үлүш бар. Бул мурас азбы же көппү, Аллах парыз кылган үлүш абалында (бөлүнөт).]]></translation>
<footnotes></footnotes>
</aya>
<aya number="8">
<translation><![CDATA[Эгер мурас бөлүштүрүү(нүн үстүн)дө (мураскор эмес) тууган-уруктар, жетимдер жана жакырлар болуп калса, аларга да мурастан ырыс-кешик бергиле жана аларга ширин сөздөрдөн сүйлөгүлө.]]></translation>
<footnotes></footnotes>
</aya>
<aya number="9">
<translation><![CDATA[(Өлүмгө бет алган кишинин алдында турган) адамдар эгер артында алсыз (мурастан куржалак) перзенттерди калтырышса (жана алардын абалынан кабатыр болушса, демек, өлүп бараткан адамдын перзенттеринин абалынан да) кабатыр болушсун. Жана Аллахтан коркуп, (өлүмгө бет алган кишиге) жакшы сөздөрдү насаат кылышсын.]]></translation>
<footnotes></footnotes>
</aya>
<aya number="10">
<translation><![CDATA[Жетимдердин малын зулумдук-кыянаттык менен жеген адамдар курсактарына от жеген менен барабар. Алар тез күндө тозокко ташталат.]]></translation>
<footnotes></footnotes>
</aya>
<aya number="11">
<translation><![CDATA[Аллах перзенттериңер жөнүндө, эркек бала үчүн эки кыздын үлүшүнчө (мурас бөлүштүрүүнү) осуят кылат. Эгер алар (атадан мурас алуучу перзенттер) экиден ашык аялдар болсо, анда аларга (атасы) калтырган мурастан үчтөн эки бөлүгү, а эгер (мураскор) жалгыз кыз болсо, ага тең жарымы тиет.[1] Эгер анын (мурас калтыруучунун) перзенти бар болсо, анда ата-энесинин ар бирине, ал калтырган мурастан алтыдан бир бөлүгү тиет. Эгер анын перзенти болбой, ата-энеси гана мураскор болушса, анда апасына үчтөн бири (калганынын бардыгы атасына) тиет. Эгер анын ага-инилери (же эже-сиңдилери) болсо, анда, апасына алтыдан бири, (калганынын баары атасына) тиет.[2] (Ушул бөлүштүрүүлөр) маркум тарабынан айтылган осуят-керээзден кийин же болбосо маркумдун карыздарын төлөгөндөн кийин гана аткарылат. (Өз акылыңарга койсо) силер ата-энеңер менен бала-чакаңардын кай бири силерге пайдалуураак экенин билбейсиңер. (Ошондуктан мурас маселеси) Аллах тарабынан парыз кылып (дайындалып, белгиленип) коюлду. Албетте, Аллах – Билүүчү, Даанышман.]]></translation>
<footnotes><![CDATA[[1] Мындай шартта перзенттин уул же кыз, жалгыз же көп болушунун айырмасы жок.
[2] Анткени, анын туушкандарынын бардыгын атасы багат.]]></footnotes>
</aya>
<aya number="12">
<translation><![CDATA[Силерге (өлгөн) аялыңар калтырган нерсенин-эгер алардын балдары болбосо-тең жарымы. Эгер алардын (уулбу же кызбы, өзүнүнбү же уул-кызынынбы) балдары калган болсо, анда, (ал калтырган) осуяттан кийин же болбосо анын карыздары төлөнүп бүткөндөн кийин силерге аялыңар калтырган мүлктүн төрттөн бири тиет. Жана силер (өлгөнүңөрдөн кийин) калтырган мурастан аялдарыңарга - эгер силерден бала калбаган болсо - төрттөн бири тиет. Эгер силерден бала калган болсо, - силердин осуятыңардан жана карызыңар төлөнгөндөн кийин - аялдарыңарга силер калтырган мурастан сегизден бири тиет. Ал эми, мурас калтырып жаткан эркек же аял жалгыз киши болсо, жана анын (эне тараптан) ага-иниси же эже-сиңдиси болсо, алардын ар бирине алтыдан бир бөлүктөн тиет. Эми, алар мындан (бирден) көп болушса, алардын бардыгы үчтөн бирден шерик болушат. (Бул бөлүштүрүү) мураскорлордун эч бирине зулум кылынбай айтылган осуяттан кийин жана анын карыздары төлөнүп бүткөндөн кийин болот. Аллах – Билүүчү, Жумшак.]]></translation>
<footnotes></footnotes>
</aya>
<aya number="13">
<translation><![CDATA[Ушулар Аллахтын чектери (аны бузбагыла!) Эми, ким Аллахка жана Анын пайгамбарына моюн сунса, (Аллах) аны түбүнөн дарыялар агып турган бейиштерге киргизет (жана) анда түбөлүк калат. Бул – чоң жеңиш!]]></translation>
<footnotes></footnotes>
</aya>
<aya number="14">
<translation><![CDATA[Ал эми, ким Аллахка жана пайгамбарына (каапыр болуу менен толук) күнөө кылса жана Аллахтын чектеринен чыкса, аны түбөлүк кала турган тозокко киргизет. Ага кор кылуучу азап бар.]]></translation>
<footnotes></footnotes>
</aya>
<aya number="15">
<translation><![CDATA[(О, ыймандуулар) зайыптарыңардын арасында бузукулук (зынаа) кылгандары болсо, аларга өзүңөрдөн (мусулмандардан) төрт күбө алып келгиле. Эгер алар (анык далилдер менен) күбөлүккө өтсө, аларды ажал алып кеткенге чейин же болбосо, Аллах аларга (бул жазадан башка жазалоочу) жол көрсөткөнгө чейин үйлөргө камап койгула.]]></translation>
<footnotes></footnotes>
</aya>
<aya number="16">
<translation><![CDATA[Силерден (эркек-аялдардан) экөө ушуну (зынааны) жасаган болсо, ал экөөнүн сазайын бергиле. Анан эгер тообосуна таянып оңолсо, алардан жүз бургула (жазаны токтоткула). Албетте, Аллах тооболорду кабыл алуучу, Мээримдүү.[1]]]></translation>
<footnotes><![CDATA[[1] Исламдын абалкы күндөрүндө мусулмандар бузуку аялдарды үйлөрүнөн чыгарбай камап коюшчу. Эгер зынаа кылуучу эркек болсо, уруу, сөгүү жана бир маскаралуу абалда элге шерменде кылуу менен жаза берилген. Эгер аял киши болсо аны уруп-сабалбаган, маскара кылынбаган. Болгону камак жана башка ушул сыяктуу шермендесиз жаза берилген. Кийинчерээк Аллах бул жазадан башка жаза чарасын парыз кылды. Ал жаза - бузуктугу төрт күбө менен далилденген аял же эркекти - эгер турмуш көргөн болсо - ташбараң кылып өлтүрүү эле.]]></footnotes>
</aya>
<aya number="17">
<translation><![CDATA[Албетте, Аллахтын тооболорду кечирүүсү күнөө ишти билбестен жасап алып, кийин дароо тообо келтирген кишилерге арналган. Аллах андай адамдардын тообосун кабыл алат. Аллах Билүүчү, Даанышман.]]></translation>
<footnotes></footnotes>
</aya>
<aya number="18">
<translation><![CDATA[Ал эми, күнөө кылып жүрө берип, качан алардан бирине өлүм (жазасы) келгенде гана “Мен эми тообо кылдым!” дей турган адамдарга жана каапыр бойдон өлүп кетүүчүлөрдүн тооболору кабыл алынбайт. Андай адамдарга Биз жан ооруткан азапты даярдап койгонбуз.]]></translation>
<footnotes></footnotes>
</aya>
<aya number="19">
<translation><![CDATA[О, ыйман келтиргендер! Силер үчүн (өлгөн жакыныңардын никесинде болгон) аялдарды (алар каалабаса да) мажбурлап мурас-мүлк кылып алуу адал болбойт. Жана силер (эгер аялыңарды сүйбөй калсаңар), берген махырыңардын бир бөлүгүн алып, (силерден ажырап) кетишине тоскоол болбогула. Ал эми, качан бир анык бузук иш (зына) жасаганда гана (махырыңарды кайрып алуу үчүн аларга тоскоолдук кылсаңар болот). Аялдар менен сылык-сыпаа жашагыла. Эгер аларды жаман көрүп калсаңар(да катуу тийбегиле. Анткени), Аллах силер жаман көргөн нерседе көп жакшылыктарды катып койгон болушу мүмкүн.]]></translation>
<footnotes></footnotes>
</aya>
<aya number="20">
<translation><![CDATA[(О, ыймандуулар!) Эгер (талагын берген) аялдын ордуна башкасына үйлөнүүнү кааласаңар жана алардын бирине (ажырашып жатканыңарга) өтө көп мал-мүлктү[1] (махыр кылып) берген болсоңор, ал махырдан эч нерсе алып калбагыла. Эмне, силер аны доомат жана анык күнөө (кылуу) менен аласыңарбы?!]]></translation>
<footnotes><![CDATA[[1] Бул аятта аялдар ар канча көп махыр сураса да уруксат экени көргөзүлгөн. Бирок, пайгамбарыбыз махырды аз белгилеген аялдын жашоосу берекелүү болоору жөнүндө хадис айткан.]]></footnotes>
</aya>
<aya number="21">
<translation><![CDATA[Кантип аны алууга батынасыңар?! Акыры, силердин бириңер (эркектер) экинчиңерге (аялдарга) (ошол махыр себептүү) жетишти эле го?! Жана (силер ажырашууну каалаган) аялдар силерден (өмүр бою камкор болушуңар жөнүндө) катуу убада алган эле го?![1]]]></translation>
<footnotes><![CDATA[[1] Талагы берилген аял биринчиден абийир-намысын ага арнаган, экинчиден, эрден чыкса камкорсуз калат. Махыр деген ошондой кокустуктарда аялдын оор күнүнө жарай турган мүлк. Эми, аны да алып коюу - бул өтө чоң зулум.]]></footnotes>
</aya>
<aya number="22">
<translation><![CDATA[Атаңардын никесинде болгон аялдарга үйлөнбөгүлө! Ал эми, (Исламдан) мурун болгон болсо, эч нерсе эмес (ал кечирилет). Бул иш бузукулук, жийиркеничтүү жана эң жаман жол!]]></translation>
<footnotes></footnotes>
</aya>
<aya number="23">
<translation><![CDATA[Силерге (төмөндөгүлөрдүн никеси) арам кылынды: апаңар (апаңардын апалары), кыздарыңар (жана бардык кыз небереңер), бир тууган эже-сиңдиңер, атаңардын (же чоң атаңардын) эже-сиңдилери, апаңардын (же чоң энеңердин) эже-сиңдилери, ага-иниңердин кыздары, эже-сиңдиңердин кыздары, көкүрөк сүтүн берген эмчек апаңар, эмчектеш эже-сиңдиңер (силер сүтүн эмген аялдын сүтүн эмген кыздар), кайненеңер, силер жакындык кылган (кийинки) аялдарыңардын (өзү менен алып келген) силердин тарбияңарда болгон кыздары. Эгер ал (кийин үйлөнгөн) аялыңарга жыныстык жакындык кылбаган болсоңор, анда (аларды талак кылгандан кийин) кыздарына үйлөнсөңөр - күнөө жок. Жана өз белиңерден жаралган уулуңардын аялдары(на үйлөнүүңөр) жана бир тууган эже-сиңдини бир убакта өз никеңерге кошуп алышыңар (силерге арам кылынды) . Ал эми, (исламдан) мурун болгон болсо, анда эч нерсе эмес (кечирилет). Албетте, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="24">
<translation><![CDATA[Дагы күйөөсү бар аялдар(га үйлөнүү арам). Ал эми кол астыңардагы күң аялдарга жакындык кылууңар арам эмес. Аллахтын китебин(ин өкүмдөрүн) бекем кармагыла. Ушул айтылгандардан башка (аялдардын) бардыгына, мал-дүйнөңөрдөн (махыр кылып) берүү менен, таза болуп, бузуктук кылбай үйлөнүүңөр силер үчүн адал кылынды. Эми, ал аялдардан кимисине (нике менен) жакындык кылуучу болсоңор, парыз кылынган акысын (махырын) бергиле. Махыр белгиленгенден кийин өз ара келишип алууңарда (күйөөсү белгиленгенден көбүрөөк берсе же болбосо, аял белгиленгенден бир бөлүгүн же баарын кечип жиберсе) силер үчүн күнөө жок. Албетте, Аллах Билүүчү, Даанышман.]]></translation>
<footnotes></footnotes>
</aya>
<aya number="25">
<translation><![CDATA[Жана силерден кимиңер азат, ыймандуу аялдарга үйлөнүү үчүн мүмкүнчүлүк таппаса, анда кол астыңардагы ыймандуу күң аялдардан (бирден төрткө чейин) үйлөнө берсин. Аллах силердин ыйманыңарды(н даражасын) жакшы Билүүчү. Бири-бириңерден (тарагансыңар) Алардан (күң аялдардан) ыйбалуу, зына кылбаган жана жашыруун көңүлдөш тутпаган аялдарга кожоюндарынын уруксаты менен үйлөнө бергиле жана махырларын жакшылап төлөгүлө. Эгер (эрге тийип,) башы байлангандан кийин зына кылышса, аларга азат аялдарга берилген жазанын жарымы берилет. Бул (күңдөргө уруксат берүү) силердин араңардан бойдокчулук азабына чыдай албагандар үчүн. Ал эми, (азат аялдын махырына кудуретиңер жеткенге чейин) сабыр кылсаңар өзүңөргө жакшы. Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="26">
<translation><![CDATA[Аллах силерге (бардык адал-арам маселелерди) баян кылып берүүнү жана силерди мурун өткөн (салих-таза) адамдардын жолуна салып, тообоңорду кабыл алууну каалайт. Аллах – Билүүчү, Даанышман.]]></translation>
<footnotes></footnotes>
</aya>
<aya number="27">
<translation><![CDATA[Аллах силердин (бакыт-таалайга жеткизе турган) тообоңорду кабыл алууну каалайт. Ал эми, кумар-ышкынын артынан түшкөн адамдар болсо, экинчи кайткыс болуп (ак жолдон) адашып кетишиңерди каалайт.]]></translation>
<footnotes></footnotes>
</aya>
<aya number="28">
<translation><![CDATA[Аллах силерден (оор турмушту) жеңилдетүүнү каалайт. (Анткени,) инсан алсыз жаратылган.]]></translation>
<footnotes></footnotes>
</aya>
<aya number="29">
<translation><![CDATA[О, ыйман келтиргендер! Бири-бириңердин мал-мүлкүңөрдү (баскынчылык, уурулук, кумар ойноо, сүткорлук, ж.б.у.с.) арам жолдор менен жебегиле. Өз ара ыраазычылыгыңар менен болгон (адал) соода менен жегиле. Бири-бириңерди (же ар ким өзүн-өзү) өлтүрбөгүлө. Албетте, Аллах силерге Мээримдүү.]]></translation>
<footnotes></footnotes>
</aya>
<aya number="30">
<translation><![CDATA[Ким ушуларды атайлап жана кыянаттык менен жасаса, аны Биз жакында тозокко таштайбыз. Бул нерсе Аллахка жеңил.]]></translation>
<footnotes></footnotes>
</aya>
<aya number="31">
<translation><![CDATA[Эгер тыюу салынган чоң күнөөлөрдөн сактансаңар (жана парыз ибадаттарды үзбөй жасап жүрсөңөр) Биз силердин (бардык) күнөөңөрдү өчүрөбүз жана Улук Орунга-бейишке киргизебиз.[1]]]></translation>
<footnotes><![CDATA[[1] Чоң күнөөлөрдөн сактануу парыз ибадаттарды аткаруу менен гана болот. Пайгамбарыбыз саллаллоху алайхи ва саллам муну төмөндөгүчө түшүндүргөн: “Кимде ким чоң күнөөлөрдөн сактанып жүргөн болсо, анын беш убак намазы, окуган жума намаздары жана туткан орозолору ошол ибадаттардын аралыгында жасаган күнөөлөрүн өчүрүп турат”.]]></footnotes>
</aya>
<aya number="32">
<translation><![CDATA[Аллах бирөөңөрдү бирөөңөрдөн эмне менен абзел-жогору кылып койгон болсо, ошону силер (көралбастык менен) эңсебегиле! Эркектерге эмгек-кесиптеринен насип бар. (Ошондой эле,) аялдар үчүн да эмгек-кесиптеринен насип бар. (Бардык диний-дүйнөлүк ишиңерде) Аллахтын пазилетин сурагыла. Албетте, Аллах бардык нерселерди Билүүчү.]]></translation>
<footnotes></footnotes>
</aya>
<aya number="33">
<translation><![CDATA[Ар бир адам үчүн ата-эне жана жакындары калтырган урук-туугандардан жана силер менен ант-келишим түзгөн адамдардан турган дос-жардамчыларды жаратып койдук. Эми аларга өз үлүштөрүн бергиле. Албетте, Аллах бардыгына Күбө.]]></translation>
<footnotes></footnotes>
</aya>
<aya number="34">
<translation><![CDATA[Эркектер аялдардын үстүнөн башкаруучу. Бул – Аллах бирин экинчисинен (күч-кубатта, акылда, сабырда) абзел-жогору кылганы жана өз (эмгеги менен тапкан) мал-мүлктөрүнөн (аялын, үй-бүлөсүн) каржылаганы себептүү. Эми, Аллахтын өкүмдөрүнө толук моюн сунуучу жана Аллах сактаганы себептүү, күйөөсү жок мезгилдерде өзүн (арамдан жана күйөөсүнүн мүлкүн кыянат-уурулуктан) сактоочу аялдар - жакшы аялдар. Силер бейбаштыгынан корккон аялыңарга (оболу эң жакшы сөздөр менен) насаат айткыла. Анан (насаат пайда бербесе, катуу сүйлөбөй) төшөктө жалгыз калтыргыла жана (ушуну менен да оңолбосо, катаалдык кылбай) ургула. Эгер силерге баш ийип калса, аларга каршы башка жол издебегиле. Албетте, Аллах эң Улук, эң Жогору!]]></translation>
<footnotes></footnotes>
</aya>
<aya number="35">
<translation><![CDATA[Эгер жубайлардын ортосунда жарака кетүүсүнөн корксоңор, күйөөнүн жакындарынан бир өкүм кылуучуну жана аялдын жакындарынан бир өкүм кылуучуну (маселени чечүү үчүн) жибергиле. Эгер ал эки өкүм кылуучу жараштырууну кааласа, Аллах жубайлардын арасын тынч, ынтымактуу кылат. Албетте, Аллах (бардыгын) Билүүчү, Кабардар.]]></translation>
<footnotes></footnotes>
</aya>
<aya number="36">
<translation><![CDATA[Аллахка ибадат кылгыла (Анын бардык өкүмдөрүнө моюн сунгула) жана Ага эч нерсени шерик кылбагыла. Ата-энеңерге, тууган-уругуңарга, жетимдерге, жарды-жармачтарга тууганчылыгы бар кошунаңарга, бөтөн кошунаңарга, жаныңардагы жолдошуңарга, мусаапыр-карыптарга жана кол астыңардагы адамдарга (жана айбандарга да) жакшылык кылгыла. Аллах текебер, мактанчаак адамдарды сүйбөйт.]]></translation>
<footnotes></footnotes>
</aya>
<aya number="37">
<translation><![CDATA[Алар өздөрү да сараңдык кылышат, адамдарды да сараңдыкка буюрушат жана Аллах Өз пазилетинен берген жакшылыктарды (адамдардан) жашырат. Биз каапырларга кор кылуучу азапты даярдап койдук.]]></translation>
<footnotes></footnotes>
</aya>
<aya number="38">
<translation><![CDATA[Мал-дүйнөлөрүн рия (адамдарга көрүнүү, атагы чыгуу) үчүн садага кылган жана өздөрү Аллахка да, Акыретке да ишенбей турган адамдарга дагы (азапты даярдап койгонбуз). Шайтан кимдин жакын досу болсо, ал эң жаман дос!]]></translation>
<footnotes></footnotes>
</aya>
<aya number="39">
<translation><![CDATA[Аллахка, Акырет күнүнө ыйман келтирип, Аллах аларга ырыскы кылып берген нерселерден (элге көрүнүүнү ниет кылбай) садага кылса аларга зыян болмок беле?! Аллах аларды Билүүчү.]]></translation>
<footnotes></footnotes>
</aya>
<aya number="40">
<translation><![CDATA[«Албетте, Аллах эч кимге чаң бүртүгүнүн салмагындай да зулум кылбайт. Эгер (пенденин ишинде чаңдын бүртүгүнчө) жакшылык болсо, аны көбөйтөт жана Өзүнүн алдынан чоң сооп берет».]]></translation>
<footnotes></footnotes>
</aya>
<aya number="41">
<translation><![CDATA[(О, Мухаммад!) бир кезде (Кыяматта) Биз ар бир үммөттөн бир күбөнү (алардын пайгамбарларын) келтирсек жана сени тиги (каапыр) адамдарга каршы күбөгө тартсак абал кандай болот?![1]]]></translation>
<footnotes><![CDATA[[1] Албетте, ар бир үммөттүн каапырларына каршы өз пайгамбарлары “мен буларга чындыкты жеткиргенмин, өздөрү укпай коюшкан” деп күбөлүккө өткөндө абал өзгөрүп, башкача айтканда, бул дүйнөдө текеберленип, эч кимди көзүнө илбей, теңине албай шапар тээп жүргөндөр, кордолуп, мөңкүрөп, тозокко айдалышат. Текебер каапырлар тарабынан маскараланып жүргөн момундар кудуреттүү-таберик болуп, алардын өзүн маскаралашат жана бейиш бактарындагы түбөлүк ырахаттарга кадам коюшат]]></footnotes>
</aya>
<aya number="42">
<translation><![CDATA[Ал Күндө пайгамбарга каяша айтып, каапыр болгондор жер аларды көмүп, тегиз болуп калуусун эңсешет. Бирок, Аллахтан эч бир сөздү жашыра алышпайт.]]></translation>
<footnotes></footnotes>
</aya>
<aya number="43">
<translation><![CDATA[О, ыйман келтиргендер! Эмне сүйлөп жатканыңарды биле турган болмоюнча (соолукмайынча) мас абалда намазга жакындашпагыла.[1] «Жунуб» абалда дагы гусул кылмайынча (бүт денеге суу жеткирип жуунмайынча) намазга жакындабагыла. (Мечитти аралап) өтүп жүрүүчүлөр гана (гусул кылбай өтсө болот.) Эгер ооруп калсаңар же сапарда болсоңор же силерден бирөөңөр ажатканадан чыкса же болбосо, аялдарыңарды кармаласаңар жана (даарат алганга) суу таппай калсаңар таза жер кыртышына таяммум кылып (алаканыңарды уруп) бетиңерди жана колуңарды сылагыла. Албетте, Аллах Кечиримдүү жана күнөөлөрдөн өтүүчү.]]></translation>
<footnotes><![CDATA[[1] Бул хамр (мас кылуучу ичимдик) жөнүндөгү экинчи түшкөн аят. Биринчисинде Аллах таала “(Оо, Мухаммад) сенден хамр жана кумар ойноо жөнүндө сурашат. Айткын: “Ал экөөндө чоң күнөө жана адамдарга (дүйнөлүк) пайда бар. Бирок, алардын күнөөсү пайдасынан чоңураак” деген аятты түшүргөн. Кийин эң акырында, үчүнчү ирет түшүргөн төмөндөгү аят жогорку эки аяттын өкүмүн жокко чыгарган: “Оо, ыйман келтиргендер, Чынында, хамр (мас кылуучу ичимдик), кумар ойноо, ансап (бут-статуялар) жана азлам (пал ачуу) шайтандын амалынан болгон ыпыластык. Андан сактангыла!” Ушул аят түшкөн соң ислам коомчулугунда арак-шарап тамчысына чейин арам болгон. Ал эми, аяттын уландысынын өкүмү жоюлган эмес.]]></footnotes>
</aya>
<aya number="44">
<translation><![CDATA[(О, Мухаммад!) Китептен (Тоороттон) үлүшү бар адамдарды карабайсыңбы, (арам, күнөө иштерге мал-дүйнө жумшоо менен) адашууну сатып алышканын жана сенин (ак) жолдон адашууңду да каалашканын.]]></translation>
<footnotes></footnotes>
</aya>
<aya number="45">
<translation><![CDATA[Аллах силердин душманыңарды жакшы билет жана Аллахтын Өзү жетиштүү башчы, Аллахтын Өзү жетиштүү жардамчы.]]></translation>
<footnotes></footnotes>
</aya>
<aya number="46">
<translation><![CDATA[Яхудилерден кээ бирөөлөрү (Тоораттагы Мухаммад пайгамбар жөнүндөгү) сөздөрдү маанисинен башка мааниге бурмалайт жана (сени менен сүйлөшкөндө) динге сокку урушуп, тилин бурмалап: “Уктук жана күнөө кылдык”, “Бизди укпасаң да угасың” жана “Раина”[1] дешет. Эгер алар (сөздү бурмалабай!) “Уктук жана моюн сундук”, “Бизди укчу?”, жана “Унзурна” (бизге карачы?) деп айтканда өздөрүнө жакшы жана туура болмок. Бирок, Аллах аларга каапырлыгы себептүү каргыш жаадырган. Эми, бир аз гана бөлүгүнөн башкасы ыйман келтирбейт.]]></translation>
<footnotes><![CDATA[[1] Бул жерде айтылган «Раина» сөзүн жакшыраак түшүнүү үчүн “Бакара” сүрөсүнүн 104-аятынын тафсирине караңыз.]]></footnotes>
</aya>
<aya number="47">
<translation><![CDATA[О, китеп берилген адамдар! Бетиңерден бузуп, артына кайрып таштай электе, же болбосо, аларды (силердин араңардагы бузукуларды) “алтынчы күн ээлерин” каргаганыбыз сыяктуу каргап сала электе, өзүңөрдөгү (Тоорат, Инжил кабарларын) тастыктоочу кылып Биз жиберген нерсеге (Куранга) ыйман келтиргиле! Аллахтын буйругу дароо аткарылуучу!]]></translation>
<footnotes></footnotes>
</aya>
<aya number="48">
<translation><![CDATA[Албетте, Аллах Өзүнө бир нерсени шерик кылышканын кечирбейт. Мындан башка күнөөлөрдү каалаган пендесинен кечирет. Ким Аллахка ширк келтирген болсо, ал өтө чоң күнөө ойлоп тааптыр!]]></translation>
<footnotes></footnotes>
</aya>
<aya number="49">
<translation><![CDATA[(О, Мухаммад!) өздөрүн актаган адамдарга карабайсыңбы?! Тескерисинче, Аллах, Өзү каалаган пендесин актап алат жана аларга (данекти орогон) чел кабыкчалык да зулум кылынбайт.[1]]]></translation>
<footnotes><![CDATA[[1] Яхудилер менен христиандар: “Биз Аллахтын перзенттерибиз”, “Бейишке яхуди же христиан болгондор гана кирет” деп өздөрүн эч бир далилсиз актап-макташа беришчү. Бул алардын Аллахка чоң жалгандарды ойлоп тапканы эле.]]></footnotes>
</aya>
<aya number="50">
<translation><![CDATA[Карачы, алар Аллахка кандай жалгандарды ойлоп таап жатышат. Анык күнөө болууга ушунун өзү жетиштүү!]]></translation>
<footnotes></footnotes>
</aya>
<aya number="51">
<translation><![CDATA[Китептен үлүш берилген адамдарга карабайсыңбы: Алар “жибт” жана “тагут(тар)га”[1] сыйынып жатышат жана каапырлар тууралуу (аларга жагынып, ыйманды жек көрүп): “Ошолор ыйман келтиргендерге караганда туура жолдо” деп жатышат.[2]]]></translation>
<footnotes><![CDATA[[1] Жибт жана тагут - Аллахтан башка, жасалма кудайлардын аталыштары.
[2] Бул сөздөрдү айткандар, пайгамбарыбызга жана момун-мусулмандарга ичи тарлык кылган эң адепсиз, табияты бузук, акыл-эси өтө төмөн яхудийлер жамааты. Алар ушунчалык “эсин жеп” койгондуктан Аллахтан башка таш - кудай, жыгач - кудайларга, шайтандарга.., деги эле сыйынбагандын бардыгына сыйынышат. Аятта айтылган “жибт” менен “тагут” ошол, Аллахтан башка кудайлардын жалпы аты. Ошондой эле, сыйкырчылык менен палчылык (көзү ачыктык) дагы “жибт”, “тагутка” кошулат. Алардын, пайда-зыян келтире албаган, дубаларды укпаган таш кудайларга сыйынган каапырларды момун-мусулмандардан туура жолдо деп айткандары ичи тарлыктан, көралбастыктан, кем акылдыктан башка нерсе эмес!]]></footnotes>
</aya>
<aya number="52">
<translation><![CDATA[Аларды Аллах ырайымынан кууган. Аллах кимди ырайымынан ажыраткан болсо, ага эч жардамчы таба албайсың.]]></translation>
<footnotes></footnotes>
</aya>
<aya number="53">
<translation><![CDATA[Же алардын колунда мүлк-бийлик бар бекен?! Болгон күндө деле (ач көздүгүнөн улам) адамдарга кыпындай нерсени да ыраа көрүшмөк эмес!]]></translation>
<footnotes></footnotes>
</aya>
<aya number="54">
<translation><![CDATA[Же болбосо, адамдарга (мусулмандарга) Аллах берген артыкчылыкты көрө албай жатышабы. Биз Ибрахимдын үй-бүлөсүнө Китеп, Даанышмандык (пайгамбарлык) жана чоң мүлк - бийлик бергенбиз.]]></translation>
<footnotes></footnotes>
</aya>
<aya number="55">
<translation><![CDATA[Алардын (китеп ээлеринин) арасында ыйман келтиргендери да бар, (көралбастык менен адамдарды) андан тыйгандар да бар. Аларга күйгүзүүчү тозок жетиштүү.]]></translation>
<footnotes></footnotes>
</aya>
<aya number="56">
<translation><![CDATA[Биздин аяттарыбызга каапыр болгон адамдарды, жакында тозокко таштайбыз. Качан терилери бышып (азапты сезбей) калганда, азаптын “даамын” сезиши үчүн аларды(н терилерин) башка териге алмаштырабыз. Албетте, Аллах (ар кандай ишке) Кудуреттүү жана Даанышман.]]></translation>
<footnotes></footnotes>
</aya>
<aya number="57">
<translation><![CDATA[Ал эми, ыйман келтирип, жакшы (соопту) иштерди кылгандарды болсо, жакында астынан дарыялары агып туруучу, анда түбөлүк кала турган бейиштерге киргизебиз. Анда аларга (кулк-мүнөзү) таза-аруу жубайлар бар. Биз аларды көлөкөлүү бейиштерге киргизебиз.]]></translation>
<footnotes></footnotes>
</aya>
<aya number="58">
<translation><![CDATA[(О, ыймандуулар!) Аллах силерди аманаттарды өз ээлерине кайтарууга буюрат. Эгер адамдардын арасында өкүм кылуучу болуп калсаңар, (Аллах көрсөткөндөй) адилдик менен өкүм чыгарууга буюрат. Албетте, Аллах, силерге эң жакшы нерселерди насаат кылды. Аллах - Угуучу, Көрүүчү.]]></translation>
<footnotes></footnotes>
</aya>
<aya number="59">
<translation><![CDATA[О, ыйман келтиргендер! Аллахка, пайгамбарга жана өзүңөрдөн (мусулмандардан) болгон иш башчыңарга моюн сунгула. Кайсыл бир маселеде талашып калсаңар, эгер Аллахка жана Акырет күнүнө ишенүүчү болсоңор ал маселени Аллахка жана пайгамбарга кайтаргыла. Ушул (силер үчүн) жакшы жана эң абзел чечим (болуп саналат).]]></translation>
<footnotes></footnotes>
</aya>
<aya number="60">
<translation><![CDATA[(О, Мухаммад!) Биз сага түшүргөн нерсеге (Куранга) жана сенден мурда түшүргөн нерселерге “ыйман келтирдик” деп ойлогон адамдарды карабайсыңбы?! Алар Тагуттан өкүм суроону каалап жатышат. Алар ага каапыр болууга буюрулган эле го?! Шайтан аларды (чындыктан) өтө алыс адаштырып кетүүнү самайт.]]></translation>
<footnotes></footnotes>
</aya>
<aya number="61">
<translation><![CDATA[Эгер аларга “Аллах түшүргөн нерсеге (Куранга) жана пайгамбарга (Сүннөткө) келгиле” деп айтылса , алар, эки жүздүүлөр сенден чечкиндүү бурулуп баратканын көрөсүң.]]></translation>
<footnotes></footnotes>
</aya>
<aya number="62">
<translation><![CDATA[Эми, аларга,ошол жасаган күнөөлөрү себептүү (Аллах тарабынан) бир кайгы жеткен соң, сага келип: “Кудай акы, биз бул ишибиз менен жакшылыкты жана оңдоону гана каалаганбыз”- деп (актанып) ант ичишкендери эмнеси?!]]></translation>
<footnotes></footnotes>
</aya>
<aya number="63">
<translation><![CDATA[(Бирок), Аллах алардын жүрөктөрүндөгү (ыпылас) нерсени билет. Аларга көңүл бурбай эле кой. Алардын өздөрүнө (адашкандыктарын) жеткире сүйлөп, (Аллахтын өкүмдөрүнүн абзелдиги жөнүндө) насаат айт.]]></translation>
<footnotes></footnotes>
</aya>
<aya number="64">
<translation><![CDATA[Биз ар бир пайгамбарды, Аллахтын уруксаты менен Ага моюн сунулуусу үчүн жибердик. Эгерде алар (тагутка өкүм сурап баруу менен) өздөрүнө залым кылып алган кезде (жалгандан ант ичпей,) сага келип, Аллахтан кечирим сурашса жана пайгамбар дагы алардын күнөөсүн кечирүүсүн сурап Аллахка дуба кылганда, Аллахты, тооболорду кабыл кылуучу, Мээримдүү абалда табат эле.]]></translation>
<footnotes></footnotes>
</aya>
<aya number="65">
<translation><![CDATA[«Жок, Раббиңе ант, (Оо Мухаммад) алар өз ара талаш-тартышууларына сени өкүмдар кылмайынча жана сенин өкүмүңө, жүрөктөрүндө нааразылык калбай, толук моюн сунмайынча (толук) ыймандуу боло алышпайт»]]></translation>
<footnotes></footnotes>
</aya>
<aya number="66">
<translation><![CDATA[Эгер Биз аларга (пенделерге): “Өзүңөрдү өлтүргүлө” же болбосо “Журтуңарды таштап чыккыла” деп, (ушул иштерди) парз кылганыбызда, аны бир ууч (ыйманы күчтүү) адамдардан башкалары аткарбайт эле. Эгер алар айтылган нерсени аткарышса өздөрүнө жакшы болмок, жана (ыймандары) дагы бекемирээк болмок.]]></translation>
<footnotes></footnotes>
</aya>
<aya number="67">
<translation><![CDATA[Анда Биз аларга Өз алдыбыздан чоң сооп-сый бермекпиз]]></translation>
<footnotes></footnotes>
</aya>
<aya number="68">
<translation><![CDATA[жана аларды туура жолго багыттап коймокпуз.]]></translation>
<footnotes></footnotes>
</aya>
<aya number="69">
<translation><![CDATA[Кимде-ким Аллахка жана пайгамбарга моюн сунса, ошолор гана (бейиштин эң жогорку даражасында) пайгамбарлар, чыныгы ыймандуулар, шейиттер жана салих (эң таза ыймандуу) адамдардан турган Аллах сыйлаган кишилер менен бирге болот. Алар - эң сонун шериктер!]]></translation>
<footnotes></footnotes>
</aya>
<aya number="70">
<translation><![CDATA[Бул - Аллахтын артыкчылыгы. (Ким көбүрөөк соопко ээ болгонун) билүү жаатынан Аллах жетиштүү.]]></translation>
<footnotes></footnotes>
</aya>
<aya number="71">
<translation><![CDATA[О, ыйман келтиргендер! (Душмандардын күчүнөн, айла-амалынан) сактык чараларын көргүлө! Жана (Согуш башталып калса) топ-топко бөлүнүп, же болбосо (шартка карап) бардыгыңар чогуу чыккыла!]]></translation>
<footnotes></footnotes>
</aya>
<aya number="72">
<translation><![CDATA[Албетте, силердин араңарда (коркоктугунан, ыйманы алсыздыгынан улам, жихаддан) кетенчиктегендер да бар. Эгер (согушта) силерди кайгы басып (жеңилип, кээ бирөөңөр өлүп) калса, алар: “Аллах мени, алар менен бирге шейит кылып жибербей сыйлады” - дешет.]]></translation>
<footnotes></footnotes>
</aya>
<aya number="73">
<translation><![CDATA[Эгерде силерге Аллахтын артыкчылыгы (жеңиш) жетип калса, деги эле, (мурда) силер менен анын арасында достук болбогондой (силерди тааныбагандай): “Аттиң ай десе, мен да алар менен бирге болуп калсам, улуу жеңишке (жана көп олжолорго) жетмек экенмин”- дешет.]]></translation>
<footnotes></footnotes>
</aya>
<aya number="74">
<translation><![CDATA[Аллахтын жолунда, бул (оопасыз) дүйнөнүн ордуна (түбөлүк) Акыретти сатып ала тургандар согушсун! Кимде-ким Аллахтын жолунда согушуп, өлтүрүлсө же жеңип чыкса, Биз ага жакында чоң соопторду беребиз.]]></translation>
<footnotes></footnotes>
</aya>
<aya number="75">
<translation><![CDATA[(О, мусулмандар!) Силерге эмне болду? Аллахтын жолунда жана (душмандын залымынан) бечара-байкуш болуп (айласыз абалда) калган эркектер, аялдар жана бөбөктөрдүн ( азаттыгы) жолунда согушпай жатасыңар?! Алар: “О, Рабби! Бизди мына бул элдери (кожоюну) залым болгон шаардан (аман-эсен) чыгарып жибер! Бизге Өзүңдүн алдыңдан бир (куткаруучу) досту жана жардамчыны жибер?!” - деп зарлап жатышат го!]]></translation>
<footnotes></footnotes>
</aya>
<aya number="76">
<translation><![CDATA[Ыймандуу адамдар Аллахтын жолунда согушат. Каапыр адамдар тагуттун (шайтандын) жолунда согушат. Силер (о, момундар) шайтандын тарапкерлерине каршы согушкула. (Жана билгиле) шайтандын айласы (дайыма) алсыз.[1]]]></translation>
<footnotes><![CDATA[[1] Шайтандын тарапкерлери чындыкка каршы күрөшүшөт. Чындыкка каршы күчтөр, пландар, айлакерликтер канчалык зор болсо да алсыз.]]></footnotes>
</aya>
<aya number="77">
<translation><![CDATA[(О, Мухаммад!) Тиги кишилерди(н коркоктугун) карабайсыңбы? Аларга (Меккеде) “Согуштан колуңарды тарткыла, намазыңарды окуп, зекет берип (тынч) жүргүлө” - деп айтылганда (“Бул өкүмгө кошумча жихад кылууга да буйрук берилсе экен. Аллахтын душмандарынан өч алсак” деп, жихадды самап жүрүшкөн. Кийин) аларга (мушриктерге каршы) согуш парз кылынган кезде, капыстан алардын арасындагы бир жамаат, адамдардан (мушриктерден) Аллахтан корккондой жана андан да катуурак коркуп кетишти жана: “О, Раббибиз! Эмнеге согушту парз кылдың экен? Бизге (согушту) жакынкы мөөнөттөргө чейин кечиктире турсаң болбойт беле?” - дешти. Сен аларга: “Дүйнө пайдалары аз гана. Такыба кишилер үчүн Акырет жакшы жана силерге (ал жерде) данектин чел кабыгынча да залым кылынбайт” - деп айткын.]]></translation>
<footnotes></footnotes>
</aya>
<aya number="78">
<translation><![CDATA[Кайсы жерде болcоңор да өлүм силерге жетет. Жадагалса (дубалдары) бекемделген сарайларда болсоңор да. Эгер (согушта) силерге жакшылык жетсе (жанагы акылы чолок, ыйманы күчсүздөр) “Бул - Аллахтан дешет. Ал эми, эгер жамандык жетсе (каапырлар сыяктуу ырым-жырым кылып): “Бул - сенден” дешет. Сен аларга: “Бардыгы Аллахтан” - деп айткын. Бул адамдарга эмне болгон, эч бир сөздү туура түшүнүшпөйт?!]]></translation>
<footnotes></footnotes>
</aya>
<aya number="79">
<translation><![CDATA[Сага кандай (диний же дүйнөлүк) жакшылык болсо - ал Аллахтан. Жана сага эмне жамандык болсо - бул өзүңдөн. (О, Мухаммад!) Биз сени адамдарга (ушул нерселерди жеткирсин деп) элчи кылып жибердик. Аллах жетиштүү Күбө.]]></translation>
<footnotes></footnotes>
</aya>
<aya number="80">
<translation><![CDATA[Ким пайгамбарга моюн сунса, демек Аллахка моюн сунуптур. Ким моюн сунбаса (өзүнө зыян). Биз сени аларга кароол кылып жиберген эмеспиз.[1]]]></translation>
<footnotes><![CDATA[[1] Пайгамбардын болгон милдети жеткирүү. Аллах эмнени буюрган болсо, ошону дал өзүндөй кылып, өзүнөн кошпой жана кемитпей, пенделерге жеткирип койот – бүттү. Мына ошол себептен ким пайгамбарга моюн сунса Аллахка моюн сунган болот. Моюн сунбагандар менен Аллах Өзү эсептешип алат. Пайгамбарга адамдардын артынан ээрчип жүрүп таңуулоо милдет кылынган эмес.]]></footnotes>
</aya>
<aya number="81">
<translation><![CDATA[(Сенин алдыңда) “Моюн сундук” дешет. Ал эми сенден чыгаар замат, алардын бир тайпалары (түнү менен «айнып») сага айтканынын тескерисин сүйлөп калышат. Аллах алардын (түнкү) сүйлөшүүлөрүн жазып койот. Cен алардан жүз буруп, Аллахка гана таянгын! Аллах жетиштүү таяныч.]]></translation>
<footnotes></footnotes>
</aya>
<aya number="82">
<translation><![CDATA[«Алар Куранды терең акыл калчап окушпайбы?![1] Эгер Куран Аллахтан башканын алдынан болсо, андан көп карама-каршылыктарды табышат эле го».]]></translation>
<footnotes><![CDATA[[1] Башка бир аятта Аллах таала айткан: “Биз сага бул ыйык китепти, анын аяттарында терең пикир кылышың жана акыл ээлери насаат алышы үчүн түшүрдүк”. Куранды терең ойлонуп, пикир кылып окууда төмөндөгүчө көп пайдалар бар: 1) Башка илим-билимдерге ачкыч болот. 2) Жүрөктөгү ыйманды көбөйтөт. 3) Аллахты, Анын сыпаттарын таанытат. 4) Чыныгы дос менен душманды ажыратып берет. 5) Бейиш менен тозоктун жолун ажыратып берет. 6) Адамдын илимин көбөйтөт. ж.б.]]></footnotes>
</aya>
<aya number="83">
<translation><![CDATA[Эгер аларга тынчтык же коркунуч жөнүндө бир кабар жетип калса аны дароо жайылтып жиберишет. Эгер (жайылтууга шашылбай, оболу) пайгамбарга жана өздөрүнөн болгон башчыларга алып барышса, кабарды билүүгө кызыккандар ошолордон (пайгамбардан же башчылардан) билип алышмак.[1] Эгер силерге Аллахтын артыкчылыгы жана ырайымы болбогондо, азыңардан башка баарыңар шайтанды ээрчип калмаксыңар.]]></translation>
<footnotes><![CDATA[[1] Бул аят менен Аллах таала мусулмандар коомуна өз ара мамиле адебин үйрөтүп жатат. Жакшыбы, жаманбы, кандай кабар болбосун угаар замат жайылтып жиберүү жаман адат. Балким, андан коомго же бир жеке адамга зыян жетип калаар. Балким, ал кабар душмандардан жашырыла турган сыр болуп жүрбөсүн? Ошондуктан, Аллах таала кандай кабар болсо да оболу акылман, билерман, тажрыйбалуу башчыларга, аксакалдарга билдирилип, алардын талкуусуна коюлгандан кийин гана же сактоого же жайылтууга уруксат берилерин үйрөтүүдө.]]></footnotes>
</aya>
<aya number="84">
<translation><![CDATA[(О, Мухаммад!) Аллахтын жолунда (оболу) өзүң согушкун. Эч кимди эмес, өзүңдү гана согушка буйру жана момундарды, шыктандыр. Ошондо Аллах (чечкиндүү согуштук аракетиңер себептүү) каапырларды кубатынан арылтып коюусу мүмкүн. Аллахтын кубаты күчтүү, азабы катуу.]]></translation>
<footnotes></footnotes>
</aya>
<aya number="85">
<translation><![CDATA[Ким жакшы тарапка жардам берсе, ага ошол жакшылыктан үлүш тиет. Ким жаман тарапка жардам берсе ага ошол жамандыктан үлүш тиет. Аллах бардык нерсеге Көзөмөл кылуучу.[1]]]></translation>
<footnotes><![CDATA[[1]Тафсир Жалалайнда «Кудуреттүү» деп берилген.]]></footnotes>
</aya>
<aya number="86">
<translation><![CDATA[Силерге качан салам (же салам сыяктуу сөз же белги) берилсе, андан да жакшыраак же болбосо өзүндөй кылып жооп кайтаргыла. Аллах бардык нерсени Эсептөөчү.]]></translation>
<footnotes></footnotes>
</aya>
<aya number="87">
<translation><![CDATA[Эч бир илах жок, бир гана (затында, сыпатында, пейилинде, ысымында эч кимге окшобогон) Аллах гана бар. Ал силерди анда шек болбогон Кыямат Күн үчүн (ар бир адамга өз иштерине жараша сыйлык же жаза берүү үчүн) чогултат. Аллахтан туурараак сүйлөгөн эч ким жок.[1]]]></translation>
<footnotes><![CDATA[[1] Демек, Аллахтын сөздөрүнө каршы келген ар кандай ишенимдер, философиялар, жолдор, багыттар, насааттар ж.б. сөздөрдүн бардыгы туура эмес.]]></footnotes>
</aya>
<aya number="88">
<translation><![CDATA[Эмне үчүн силер эки жүздүүлөр жөнүндө экиге бөлүнөсүңөр? Аллах аларды жасаган иштери себептүү (каапырлыкка) кайтарды го! Силер Аллах адаштырган кишилерди туура жолго салууну каалайсыңарбы? Кимди Аллах адаштырган болсо, сен ага (туура) жол таба албайсың!]]></translation>
<footnotes></footnotes>
</aya>
<aya number="89">
<translation><![CDATA[Алар өздөрү каапыр болгон сыяктуу силердин да каапыр болуп калууңарды эңсейт. Аларды Аллахтын жолунда хижрат кылмайынча дос тутпагыла. Эгер (хижрат кылуудан) баш тартышса, аларды тапкан жериңерде кармап, өлтүргүлө. Аларды дос да жардамчы да кылбагыла.]]></translation>
<footnotes></footnotes>
</aya>
<aya number="90">
<translation><![CDATA[Ал эми, (төмөндөгү) кишилерди өлтүрбөгүлө: силер менен араларында (тынчтык) келишими бар болгон коомдорго кошулуп алса. Же, силерге жана өзүнүн (каапыр) коомуна каршы согушууга жүрөгү ээ бербей, силердин алдыңарга келишсе. Эгер Аллах кааласа аларды силерден жогору кылып, силерге каршы согушкан болоор эле. Эми, эгер силерге катылбай, согуш жарыялабай, тынчтыкты сунуштап жүрүшсө, аларга каршы чыгууңарга Аллах силерге жол бербейт.]]></translation>
<footnotes></footnotes>
</aya>
<aya number="91">
<translation><![CDATA[Силер (эки жүздүүлөрдүн) башка тайпаларын силерден да, (каапыр) коомдорунан да сак болгон абалда көрөсүңөр. Качан алар бүлгүн-бузукулукка кайтарылса, ага чумкуп кетишет. Эгер алар силерден алыстабаса, тынчтыкты сунуштабаса жана силерден колун тартпаса, анда аларды кармап, тапкан жериңерде өлтүргүлө! Биз силерге андай адамдардын үстүнөн бийлик бердик.]]></translation>
<footnotes></footnotes>
</aya>
<aya number="92">
<translation><![CDATA[Момун адам момун адамды - адашып гана өлтүрүп албаса - (атайлап) өлтүрүүсү мүмкүн эмес. Кимде-ким (ал жашпы, карыбы, аялбы, эркекпи, каапырбы, момунбу же башкабы) бир момунду адашып (катачылыктан улам) өлтүрүп койсо, (бул күнөөсүн жуу үчүн) бир момун кулду азат кылат жана (буга кошумча) маркумдун мураскорлоруна дия (кун акысын) төлөйт. Ал эми, (сөөктүн ээлери) кечирип жиберсе (дия төлөбөйт). Эгер өлгөн адам силерге душман коомдон, бирок момун болсо, (дия төлөбөй) бир момун кулду азат кылат. Эгер өлгөн адам, силер менен тынчтык келишимин түзгөн коомдон болсо, өлгөндүн үй-бүлөсүнө дия төлөө менен бирге бир момун кулду да азат кылат. Ал эми ким (кул азат кылганга же дия төлөгөнгө мүмкүнчүлүк) таппаса, Аллах тарабынан тообосу кабыл алынышы үчүн эки ай үзгүлтүксүз орозо кармайт. Аллах Билүүчү, Даанышман.[1]]]></translation>
<footnotes><![CDATA[[1] Момун адамды атайлап өлтүргөн ыймандуунун ыйманы кескин түрдө азайып, каапырчылыкка жакындашып калат. Ошондуктан пайгамбарыбыз саллаллоху алайхи ва саллам: “Менден кийин бири-бириңерди өлтүрүүчү каапырларга айланып калбагыла” деп катуу эскерткен.]]></footnotes>
</aya>
<aya number="93">
<translation><![CDATA[Ким момун адамды атайлап өлтүрсө, анын жазасы түбөлүк тозок! Ага Аллахтын каары жана каргышы жаайт! Аллах ага чоң азапты даярдап койгон!]]></translation>
<footnotes></footnotes>
</aya>
<aya number="94">
<translation><![CDATA[О, ыйман келтиргендер! Эгер Аллахтын жолунда (жихадга) жөнөсөңөр, (кимдин ким экенин) анык билип алгыла. (Коркконунан же урматтаганынан) силерге салам берген адамга, дүйнө жашоосунун (арзыбаган) нерселерин каалап: “Сен ыймандуу эмессиң!”- дебегиле. Аллахтын алдында көп олжолор бар. Мурун өзүңөр ошондой элеңер. Кийин Аллах силерди ардактуу кылды. Эми, (ишиңерди) анык билип жүргүлө! Албетте, Аллах силердин бардык ишиңерден Кабардар.[1]]]></translation>
<footnotes><![CDATA[[1] Аллахтын жолунда жихадга бара жаткан бир топ сахабалар жолдо кезигип, салам айткан кишини “Бул душман экен, жанынан коркуп эле салам берип жатат” деп ойлоп, өлтүрүп, мал-мүлкүн, койлорун олжо кылып алышат. Аллах бул аятта аларды ушул каталары үчүн жемелеп, бир кездерде өздөрүнүн да ошол адам сыяктуу коркуп-үркүп жүргөндөрүн эстерине салат.]]></footnotes>
</aya>
<aya number="95">
<translation><![CDATA[Бирөөгө зыянын тийгизбей (жихадга чыкпай) үйүндө отурган момундар менен, Аллахтын жолунда мал-жаны менен жихадка чыккан момундар тең боло албайт. Аллах мал-жаны менен жихад кылуучулардын даражасын үйүндө отургандардан жогору кылды. Бирок, Аллах бардыгына жакшылыкты (бейишти) убада берди. Аллах жихадга чыккандарды үйдө отургандарга карганда көбүрөөк сооптор менен артыкча кылды.]]></translation>
<footnotes></footnotes>
</aya>
<aya number="96">
<translation><![CDATA[(Ал улуу сооптор –) Өзүнөн берилчү жогорку даража, кечирим жана ырайым. Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="97">
<translation><![CDATA[(Себепсиз хижрат милдетин аткарбай коюу менен) өздөрүнө залым кылган адамдарга, алардын жанын алуу мезгилинде периштелер: “Кандай абалда жашадыңар?” (эмнеге хижрат кылбадыңар?) дегенде алар (жалгандан): “Биз (бул) жерде алсыз (бечара) болчубуз» - дешет. Анда периштелер: “Аллахтын жери кенен эмес беле?! (Каалаган жериңерге) хижрат кылсаңар болмок?!” - дешет. Андай адамдардын барар жери – тозок! Ал кандай жаман орун!]]></translation>
<footnotes></footnotes>
</aya>
<aya number="98">
<translation><![CDATA[Ал эми, (хижрат кылууга) такыр чамасы келбеген аял, эркек жана балдардан турган алсыз-байкуштарды...]]></translation>
<footnotes></footnotes>
</aya>
<aya number="99">
<translation><![CDATA[Аллах балким кечирээр.[1] Аллах Кечиримдүү, күнөөлөрдөн өтүүчү.]]></translation>
<footnotes><![CDATA[[1] Демек, «сөзсүз кечирет» деген бүтүм чыккан жок. “балким кечирээр ” деген өкүм чыкты. Мунун себеби, ошол алсыз бечералардан кээ бирлери алсыздыгын шылтоолооп талаптагыдай, бүт күч-кайраттары менен аракет кылышкан эмес.]]></footnotes>
</aya>
<aya number="100">
<translation><![CDATA[Ким Аллах жолунда хижрат кылса, жер бетинен көптөгөн баш калкалоочу жайларды жана берекени табат. Ким үйүнөн Аллахтын жана пайгамбарынын жолунда хижрат кылып чыкса жана андан кийин ал өлүмгө учураса, анын сооп-сыйын Аллах (жетип барган адамдын сообундай кылып) берет. Аллах - Кечиримдүү, Мээримдүү.]]></translation>
<footnotes></footnotes>
</aya>
<aya number="101">
<translation><![CDATA[(О, момундар) эгер жер жүзүндө сапар кылсаңар, (жана) силерге душмандын зыяны тийүүсүнөн корксоңор, намазыңардын (бир бөлүгүн) кыскартып окусаңар силерге күнөө эмес.[1] Албетте, каапырлар силерге анык душман.]]></translation>
<footnotes><![CDATA[[1] Пайгамбарыбыздын көп сапарлары жихад үчүн болгон жана ушул аят түшкөндөн баштап, бардык алыс сапарларында намаздарды кыскартып (бешим, асир, куптандын парыздарын эки ирекеттен, багымдат менен шам намазын өзүндөй) окуп жүргөн. Бир күнү Умар бин Хаттаб пайгамбарыбыздан: “Оо, Аллахтын элчиси, Аллах “Эгер душмандан корксоңор, кыска намаз окугула” деген. Ал эми, тынч мезгилдеги сапарда кантебиз?” деп сураганда пайгамбарыбыз: “Кыска намазга уруксат Аллахтын силерге берген садакасы. Аны кабыл алып койгула” - деп жооп берген. Ошондон бери мусулмандар бардык мезгилдерде алыс сапарга чыкса намаздарын кыскартып (каср) окуп жүрүшөт.]]></footnotes>
</aya>
<aya number="102">
<translation><![CDATA[(О, Мухаммад!) Эгер сен алардын (сахабалардын) арасында (имам болуп) намаз окусаң, сени менен бирге болгон алардын бир тобу (кароолдо) турсун жана куралдарын алып алышсын. Сажда кылып (намаз окуп) бүткөндө аркаңарга өтүп (коргоп) турушсун. Анан намаз окуй элек башка топ келип, сени менен намаз окусун. Бирок, этияттап жана курал-жарактарын алып алышсын. Эгер силер куралыңар менен керек-жарагыңардан капарсыз калсаңар, каапырлар силерге капыстан кол салууну самап турушат. Эгер силерге жамгырдын кесепети тийсе же ооруп калсаңар, анда куралыңарды (жерге) койсоңор күнөө эмес. Бирок, абайлагыла. Чынында, Аллах каапырларга кордоочу азапты даярдап койгон.]]></translation>
<footnotes></footnotes>
</aya>
<aya number="103">
<translation><![CDATA[Ал эми, намазды окуп бүткөнүңөрдөн кийин, турган, отурган жана жамбаштап жаткан (бардык) убактыңарда Аллахты зикир кылгыла. Эгер (согуштан) тынч болсоңор намазды толук окугула. Албетте, намаз ыймандуу адамдар үчүн өз убактысында окулуучу парз болду.[1]]]></translation>
<footnotes><![CDATA[[1] Бул аяттагы “ыймандуу адамдар үчүн” жана “өз убактысында” деген сөздөргө көңүл буруу зарыл. Намаз момун (ыймандуу) адамдын ыйманы үчүн тараза сыяктуу. Эгер адамдын ыйманы таза болсо, намазы толук, сапаттуу болот. Ыйманы начар болсо намазы дагы эптемей болот. Намаз - ыймандуу кишилер үчүн, балакат жашына жеткен ар бир эркек-аялга “өз убактысында окулуучу парыз”.]]></footnotes>
</aya>
<aya number="104">
<translation><![CDATA[(Душман) коомдун артынан сая түшүүдөн талыкпагыла. Эгер силер азап чеккен болсоңор, алар деле силер сыяктуу азап чегишти. (Экинчиден) силер Аллахтан, алар үмүт кылбаган нерсени (бейишти) үмүт кылып жатасыңар. Аллах Билүүчү, Даанышман.]]></translation>
<footnotes></footnotes>
</aya>
<aya number="105">
<translation><![CDATA[(О, Мухаммад!) Биз сага китепти (Куранды) акыйкат менен (бузулбай турган жана бардык кабарлары чындык болгон абалда) адамдар арасында Аллах көргөзгөн жол менен өкүм кылууң үчүн түшүрдүк. Жана сен эми кыянатчыга тарапкер болбогун!]]></translation>
<footnotes></footnotes>
</aya>
<aya number="106">
<translation><![CDATA[(Эгер сен ката кетирсең) Аллахтан кечирим сура. Албетте, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="107">
<translation><![CDATA[Сен өздөрүнө кыянат (залым) кылган (кылмышкер) адамдардын тарабында туруп талашпа. Аллах күнөө-кыянатты көп жасаган адамдарды сүйбөйт.]]></translation>
<footnotes></footnotes>
</aya>
<aya number="108">
<translation><![CDATA[(Күнөө, кыянатты көп жасагандар күнөө-кылмыштарын) адамдардан жашыра алышат, а бирок Аллахтан жашыра алышпайт. Чынында, алар түндөсү жашынып алып, Аллахка жакпаган сөздөрдү ойлонуп жатканда да Аллах (Өзүнүн илими менен) алардын жанында болот. Аллах алардын бардык иштерин Ороп алуучу.]]></translation>
<footnotes></footnotes>
</aya>
<aya number="109">
<translation><![CDATA[О, силер (кыянатчыларды колдогондор!) Бул дүйнө жашоосунда го, аларды актап талаштыңар. Ал эми, Кыямат Күнү аларды актап Аллах менен ким талаша алат?! Же болбосо, ким аларга таяныч боло алат?![1]]]></translation>
<footnotes><![CDATA[[1] Эч ким! Анткени, Кыяматта аларга каршы өздөрүнүн дене мүчөлөрү да күбөлүккө өтөт. Аллахтын периштелери жазып алган бардык кылмыштары ийне-жибине чейин ачылып турса ким аларды актай алмак эле?! Ошондуктан, пенде бул дүйнөдө азгыруучу напсинин жетегине жүрүп, күнөөгө батпасын! Напсиси аны бир күнөөгө баштаса “Эй, напсим! Өзүңдү токтот! Бул күнөөнүн ырахат-жыргалы тез эле өтүп кетет. Артынан кайгы-касыреттер, күнөөлөр, Кыяматтагы жазалар калат!» - десин.]]></footnotes>
</aya>
<aya number="110">
<translation><![CDATA[Ким бир жаман (күнөө) иш кылса же өзүнө залым кылып алса, кийин (артынан) Аллахтан кечирим сураса, Аллахты Кечиримдүү, Мээримдүү табат.]]></translation>
<footnotes></footnotes>
</aya>
<aya number="111">
<translation><![CDATA[Ким бир күнөө иш жасаса (анын жазасы) өзүнө. Аллах - Билүүчү, Даанышман.]]></translation>
<footnotes></footnotes>
</aya>
<aya number="112">
<translation><![CDATA[Кимде ким бир чоң күнөө же башка кылмыш ишин жасап, кийин аны бейкүнөө адамга төңкөсө, ал өз мойнуна доомат жана чоң күнөөнү илип алыптыр.]]></translation>
<footnotes></footnotes>
</aya>
<aya number="113">
<translation><![CDATA[(О, Мухаммад!) эгер сага Аллахтын артыкчылыгы жана ырайымы болбогондо алардан (кыянатчылардан) бир тайпасы сени адаштырууга жан үрөп калган эле. Бирок, алар (сени эмес) өздөрүн гана адаштырат жана сага эч кандай зыян жеткире алышпайт. Аллах сага (бардык нерселердин баян-илимин өз ичине камтыган) китепти - Куранды жана Сүннөттү түшүрүп, билбегендериңди билгизди. Аллахтын сага (берген) артыкчылыгы улуу.]]></translation>
<footnotes></footnotes>
</aya>
<aya number="114">
<translation><![CDATA[Алардын (кыянатчылардын) көп отуруш-чогулуштарында жакшылык жок. Ал эми, садагага, жакшы үрп-адатка буюрган же адамдардын арасын оңдоо үчүн (чогулган адамдардын отуруштарында жакшылык болот). Ким ушуну (аталган жакшылыктарды) Аллахтын ыраазылыгын каалап жасаса, ал адамга жакында чоң сооп беребиз.]]></translation>
<footnotes></footnotes>
</aya>
<aya number="115">
<translation><![CDATA[Кимде-ким, өзүнө туура жол анык болгондон кийин, пайгамбарга (анын өкүмүнө) каршылык кылса жана момундардын жолунан башка жолду ээрчисе, аны тандаган жолунда жөн койобуз. Жана аны тозокко жеткиребиз. Ал кандай жаман жай!]]></translation>
<footnotes></footnotes>
</aya>
<aya number="116">
<translation><![CDATA[Албетте, Аллах (ибадатта жана ишенимде) Өзүнө шерик кошулуусун кечирбейт. Мындан башкасын Өзү каалаган пендесинен кечирет. Ким Аллахка ширк келтирген болсо, демек ал катуу адашыптыр!]]></translation>
<footnotes></footnotes>
</aya>
<aya number="117">
<translation><![CDATA[Алар Аллахтан башка, аял жынысындагыларга дуба кылат[1] жана өзүнүн сөзүнөн баш тартуучу шайтанга дуба кылышат.]]></translation>
<footnotes><![CDATA[[1] Араб мушриктери өз талап максаттарын сураган “Лат”, “Манат”, “Узза” сыяктуу буттарын аял жынысындагылардын аты (женский род) менен аташкан.]]></footnotes>
</aya>
<aya number="118">
<translation><![CDATA[Аллах ага (шайтанга) наалат-каргыш жаадырганда ал: “Мен Сенин пенделериңдин арасынан тийиштүү насибимди алаармын" деп айткан.]]></translation>
<footnotes></footnotes>
</aya>
<aya number="119">
<translation><![CDATA[Ошондой эле аларды жолдон адаштырып, куру кыялдарды жүрөктөрүнө салаармын. Алар менин буйругум менен малдарынын кулактарын кесет[1] жана менин гана буйругум менен Аллахтын жаратканын өзгөртүшөт!” Ким Аллахты коюп, шайтанды дос - башчы кылып алса, ал анык зыяндын зыянына түшүптүр!]]></translation>
<footnotes><![CDATA[[1] Шайтандын азгырыгынын бири – ырым-жырым кылып жаныбарлардын кулагын кесүү. Исламдан илгерки (жахилият) доорундагы араб мушриктери кол астындагы төөлөрүнөн кээ бирлерин бут-статуяларына арнап, алардын кулагын кесип, белгилүү кылып коюшкан. Алар аны иштетпей, союп да жебей бош коюшчу. Ар кандай себептер менен, ырым-жырым кылып, кээ бир төөлөрдүн этин өздөрүнө арам кылып алышчу.]]></footnotes>
</aya>
<aya number="120">
<translation><![CDATA[(Шайтан) аларга убадаларды берет, жүрөктөрүнө куру кыялдарды салат. Шайтан аларга жалгандан башка убада бербейт.]]></translation>
<footnotes></footnotes>
</aya>
<aya number="121">
<translation><![CDATA[Ошолордун (шайтанга ээрчигендердин) жайы тозок! Алар өздөрүн андан куткаруучуну таппай (ал жерде түбөлүк) калышат.]]></translation>
<footnotes></footnotes>
</aya>
<aya number="122">
<translation><![CDATA[Ал эми, ыйман келтирип, жакшы (соопту) иштерди кылгандарды, жакында астынан дарыялары агып турган, анда түбөлүк калуучу бейишке киргизебиз. Бул - Аллахтын акыйкат убадасы. Эч кимдин сөзү Аллахтын сөзүндөй чын болбойт.]]></translation>
<footnotes></footnotes>
</aya>
<aya number="123">
<translation><![CDATA[(Тозоктон кутулуу) силердин да, китеп ээлеринин да куру кыялдары менен эле болбойт. Ал эми, ким (кандай) күнөө иш жасаса, ошонун гана жазасын алат. Жана (жаза берилчү мезгилде) өзүнө Аллахтан башка дос-жардамчы таппай калат.]]></translation>
<footnotes></footnotes>
</aya>
<aya number="124">
<translation><![CDATA[Эркекпи, аялбы, ким болсо да жакшы иштерди жасаса жана ал ыймандуу болсо, (жасаган иштеринин) кымындайына да зулум кылынбаган абалда бейишке киришет.[1]]]></translation>
<footnotes><![CDATA[[1] Ушул аят ислам аялдарды эң жогорку даражада баалаганына далил болот.]]></footnotes>
</aya>
<aya number="125">
<translation><![CDATA[«Аллахтын шариятын (бекем) кармап, ширктен таухидке бурулган абалда Ибрахимдин динине ээрчиген жана жүзүн (өзүн) Аллахка толук моюн сундурган адамдын дининен да жакшы динди туткан адам барбы? Аллах Ибрахимди (Өзүнө) дос туткан».]]></translation>
<footnotes></footnotes>
</aya>
<aya number="126">
<translation><![CDATA[Асмандардагы жана жердеги бардык нерселер Аллахтын мүлкү. Аллах ар бир нерсени Ороп Алуучу.[1]]]></translation>
<footnotes><![CDATA[[1] “Ороп алуучу” деген сөздүн мааниси: Аллахтын илими бардык маалыматтарды, Аллахтын угуусу бардык кабарларды өзүнө камтыйт, Аллахтын каалоо-кудурети бар болгондун баарына таасирдүү, ырайымы жана каары бардык жаралгандарга жетүүчү дегенди түшүндүрөт.]]></footnotes>
</aya>
<aya number="127">
<translation><![CDATA[(О, Мухаммад!) Сенден аялдар жөнүндө фатва (өкүм) сурашат. Айткын: “Аялдар жөнүндө силерге Аллах жана Китептеги жетим кыздар, алсыз-байкуш (жетим) балдарга арнап окулган аяттар өкүм берет. (Силерди, сулуулугуна же байлыгына) кызыгып үйлөнүп алып, (кийин) аларга берилүүсү парз кылынган махырды бербей койгон (жетим кыздардын укугун орундатууга) жана жетимдер үчүн адилет башчылык кылууга (буюрат). Кандай жакшылык кылсаңар Аллах аны, чынында, Билүүчү.]]></translation>
<footnotes></footnotes>
</aya>
<aya number="128">
<translation><![CDATA[Эгер бир аял күйөөсүнүн көңүлсүздүгүнөн жана таштап кетүүсүнөн корксо, эр-аял экөөсү (аялдын демилгеси менен) бир келишимге келүүсүндө күнөө жок. Келишим жакшы нерсе. Жана жүрөктөр кызганычка даяр турат. Эгер жакшылык кылсаңар жана Аллахтан корксоңор, Аллах бардык ишиңерден кабардар.]]></translation>
<footnotes></footnotes>
</aya>
<aya number="129">
<translation><![CDATA[(О, эркектер!) Канчалык умтулсаңар да, аялдар арасында адилдик кылууга кудуретиңер жетпейт. Бирок, (жүрөгүңөр умтулганына) берилип албагыла жана (көңүлсүз болгонуңарды) күйөөсү таштап кеткен аял сыяктуу таштап койбогула. Эгер араны оңдосоңор жана такыба болсоңор, Албетте, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="130">
<translation><![CDATA[Эгер (жубайлар) ажырашып кетчү болсо, Аллах алардын ар бирин Өзүнүн Кеңдиги (пазилети) менен беймуктаж кылат. Аллах артыкчылыгы Кең, Даанышман Зат.[1]]]></translation>
<footnotes><![CDATA[[1] Жогоруда Аллах өз Даанышмандыгы менен үй-бүлөнүн бүтүндүгүн, тынчтыгын кепилдей турган эреже-мыйзамдарды көргөздү. Эрди-катын аларды сактап түтүн булатса го, жакшы. Ал эми бир себеп менен ынтымак бузулуп, эки тарап элдешкис болуп калса, айласыздан ажырашууга туура келет. Ажырашуу - трагедия. Бирок, жашоо токтоп калбайт. Аллахтын ырайым-даргөйү кенен. Анысына да мунусуна да дагы бир жерден бак буюруп, беймуктаж кылып коюуу Ал үчүн оңой эле.]]></footnotes>
</aya>
<aya number="131">
<translation><![CDATA[Асмандардагы жана Жердеги бардык нерселер Аллахтын мүлкү. (Оо, момундар) Биз силерге да, силерден мурун китеп берилген элдерге да “Аллахтан корккула” деп буюрганбыз. Эгер каапыр болсоңор (билип алгыла), асмандардагы жана Жердеги бардык нерселер Аллахтын мүлкү! Аллах Беймуктаж жана Макталган!]]></translation>
<footnotes></footnotes>
</aya>
<aya number="132">
<translation><![CDATA[Асмандардагы жана жердеги бардык нерселер Аллахка таандык. (Бардыгы Аллахка таянат) жана Аллах жетиштүү Сактоочу.[1]]]></translation>
<footnotes><![CDATA[[1] Аллах, Аллах болгону үчүн ошончолук чексиз, кенен ааламдарды сактап (Вакил) болуп турат. Ал эми бул үчүн чексиз илим, чексиз кудурет, чексиз даанышмандык зарыл. Аллахтан башка эч кимде жана эч бир нерседе мындай сыпаттар табылбайт.]]></footnotes>
</aya>
<aya number="133">
<translation><![CDATA[О, адамдар! Эгер кааласа (Аллах) силерди (дүйнөдөн) кетирип, ордуңарга башкаларды алып келет. Аллах буга Кудуреттүү.[1]]]></translation>
<footnotes><![CDATA[[1] Аллахка кулчулук кылбасаңар, кимге кулчулук кыласыңар, эй адамдар?! Эгер Ал кааласа, силерди көз ачып жумгуча жер менен жексен кылып коюуга Кудуреттүү! Бирок, Ал бизге мөөнөт берип атат. Ойлонсун деп, Өзүмө кайтсын деп...]]></footnotes>
</aya>
<aya number="134">
<translation><![CDATA[Ким дүйнө сообун кааласа,.. Дүйнөнүн да, Акыреттин да сообу Аллахтын алдында. Аллах Угуучу, Көрүүчү.]]></translation>
<footnotes></footnotes>
</aya>
<aya number="135">
<translation><![CDATA[О, ыйман келтирген адамдар! Адилеттикти бекем кармоочу жана өзүңөрдүн, ата-энеңердин, тууган-уругуңардын зыянына болсо да (жана) ал бай же кембагал болсо да, Аллах үчүн, туура күбөлүккө өтүүчү болгула. Аларга (силерден көрө) Аллах жакыныраак. (Ошондуктан) Адилет кылуу(дан четтеп), өз кызыкчылыгыңарга берилип кетпегиле. Эгер (чындыкты) бура сүйлөп, адилдиктен жүз бурсаңар, (билип койгула) Аллах силердин бардык ишиңерден Кабардар!]]></translation>
<footnotes></footnotes>
</aya>
<aya number="136">
<translation><![CDATA[«О, ыйман келтирген адамдар! Аллахка, Анын пайгамбарына, (ошол) пайгамбарына түшүргөн Китепке андан мурун түшүргөн (бардык ыйык) китепке ыйман келтиргиле. Кимде-ким Аллахка, анын периштелерине, китептерине, пайгамбарларына жана Акырет күнүнө ыйман келтирбесе, ал чындап катуу адашыптыр».]]></translation>
<footnotes></footnotes>
</aya>
<aya number="137">
<translation><![CDATA[Ыйман келтиргенден кийин каапыр болгон, кийин дагы ыйман келтирген, андан кийин дагы каапыр болуп, каапырлыгын күчөткөн адамдарды Аллах кечирбейт жана туура жолго баштабайт.[1]]]></translation>
<footnotes><![CDATA[[1] Анткени, эми андай туруксуз адамдан үмүт калбайт. Башка аяттарда Аллах андай адамдар жөнүндө: “Өздөрү адашышты эле, анан Аллах алардын жүрөктөрүн адаштырып койду”, жана: “Биз алардын акыл-жүрөктөрүн биринчи жолу ыйман келтирбегендей кылып койобуз” - деген.]]></footnotes>
</aya>
<aya number="138">
<translation><![CDATA[(О, Мухаммад! момундарды таштап, каапырларды дос кылып алган) эки жүздүүлөргө жан сыздаткан азап жөнүндө "куш кабар" бер.]]></translation>
<footnotes></footnotes>
</aya>
<aya number="139">
<translation><![CDATA[Ыймандууларды таштап, каапырларды дос тутуп алгандар алардан күч-кубат сурап жатышабы?! Бардык күч-кудурет Аллахтын алдында го!]]></translation>
<footnotes></footnotes>
</aya>
<aya number="140">
<translation><![CDATA[(О, момундар!) Аллах силерге Китепте “Эгер Аллахтын аяттарына каршы сөз айтып же аны шылдыңдап турганын уксаңар, качан башка сөзгө өтмөйүнчө алар менен отурбагыла!” - деген өкүмдү түшүргөн. (Эгер алар менен бирге отура берген болсоңор) анда, силер дагы ошолордун бири экенсиңер. Албетте, Аллах (силерге окшогон) эки жүздүүлөрдүн бардыгын каапырлар менен кошуп тозокко чогултат.]]></translation>
<footnotes></footnotes>
</aya>
<aya number="141">
<translation><![CDATA[Алар (эки жүздүүлөр) силерди аңдып турушат. Эгер (согушта) силерге Аллах тарабынан жеңиш болуп калса (силерге жагынуу жана олжодон бир нерсе алуу үчүн): “Биз силер менен бирге эмес белек?” - дешет. Ал эми, каапырларга (жеңиштен) бир үлүш буюруп калса (аларга): “Биз силерге жардам берип, момундардан коргободук беле?” - дешет. Аллах Кыяматта силердин араңарда Өзү өкүм кылат (кимдин-ким экенин билгизет) жана Аллах эч качан каапырлар үчүн (момундарды толук басып алуусуна) жол бербейт.]]></translation>
<footnotes></footnotes>
</aya>
<aya number="142">
<translation><![CDATA[Эки жүздүүлөр (өздөрүнчө) Аллахты алдамакчы болушат. Бирок, Аллах өздөрүн «алдап» койот. Жана эгер намазга турчу болушса, жалкоолонуп турушат. Элдин көзүнө көрүнүү үчүн (гана ибадат кылышат). Аллахты өтө аз эскеришет.]]></translation>
<footnotes></footnotes>
</aya>
<aya number="143">
<translation><![CDATA[Алар мунун (каапырлар менен момундардын) арасында олку-солку болуп, же аларга кошула албай, же буларга кошула албай турушат. (О, Мухаммад!) Аллах кимди адаштырып койсо, сен ага туура жол таба албайсың.]]></translation>
<footnotes></footnotes>
</aya>
<aya number="144">
<translation><![CDATA[О, момундар! Ыймандууларды таштап, каапырларды дос тутпагыла. Эмне, өзүңөрдүн зыяныңарга Аллах үчүн (силерди азаптоосуна) анык далил кылып берүүнү каалайсыңарбы?]]></translation>
<footnotes></footnotes>
</aya>
<aya number="145">
<translation><![CDATA[Албетте, эки жүздүүлөр тозоктун эң төмөн жеринде болушат. Жана сен аларга эч бир жардамчы таба албайсың.]]></translation>
<footnotes></footnotes>
</aya>
<aya number="146">
<translation><![CDATA[Ал эми, тообо кылып, өздөрүн(үн ичи-тышын) оңдоп, Аллахка жалбарышса жана ибадаттарын Аллах(тын ыраазылыгы) үчүн калыс кылышса, андайлар (Дүйнө-Акыретте) момундар менен бирге болушат. Аллах момундарга тез арада чоң соопторду берет.]]></translation>
<footnotes></footnotes>
</aya>
<aya number="147">
<translation><![CDATA[Эгер ыйман келтирип, шүгүр кылсаңар, Аллах силерди эмне үчүн азапка салат?! Аллах Шүгүр кылуучу,[1] Билүүчү.]]></translation>
<footnotes><![CDATA[[1] “Шүгүр” - бул эгер пенде тарабынан болсо, Аллах берген нээматтарды сезип, ошол нээмат ээсине мактоо айтып, ибадат кылуу. Эгер Аллах тарабынан болсо, пенденин кылган соопторун текке кетирбей, сыйлык берүү.]]></footnotes>
</aya>
<aya number="148">
<translation><![CDATA[Аллах (ар кандай) жаман сөздүн ашкере айтылуусун сүйбөйт. Бир гана залым көргөн адамдар үчүн (заалымды каргап, тескери дуба кылуулары) мүмкүн. Аллах Угуучу, Билүүчү.]]></translation>
<footnotes></footnotes>
</aya>
<aya number="149">
<translation><![CDATA[Эгер жакшылыкты (ал сөзбү, ишпи, ичкиби, сырткыбы, парзбы, же башкабы) ашкере же жашыруун кылсаңар же жамандыкты кечирсеңер, (билип алгыла) Аллах дагы Кечиримдүү, Кудуреттүү.]]></translation>
<footnotes></footnotes>
</aya>
<aya number="150">
<translation><![CDATA[Аллахка жана анын пайгамбарларына каапыр болгондор, Аллах менен пайгамбарларынын арасын ажыратууну каалап, “Кээ бирөөнө ишенип, кээ бирөөсүнө ишенбейбиз” дегендер жана эки анжы жолду карманууну каалагандар…]]></translation>
<footnotes></footnotes>
</aya>
<aya number="151">
<translation><![CDATA[ошолор гана чыныгы каапырлар. Жана Биз каапырларга кор кылуучу азапты даярдап койгонбуз.]]></translation>
<footnotes></footnotes>
</aya>
<aya number="152">
<translation><![CDATA[Аллахка жана Анын (бардык) пайгамбарларына ыйман келтирген жана алардан эч биринин арасын ажыратпаган адамдарга Биз жакында (тиешелүү) соопторун беребиз. Аллах – Кечиримдүү, Мээримдүү.]]></translation>
<footnotes></footnotes>
</aya>
<aya number="153">
<translation><![CDATA[(О, Мухаммад!) Китеп ээлери (яхудилер) сенден аларга Китепти (Куранды) асмандан (толук бойдон) түшүрүп берүүңдү сурашат. Алар Мусадан мындан да чоңураак нерсени сурап: “Бизге Аллахты анык көргөзөсүң” дешкен. Кийин, (ушул) залымдыктары себептүү аларды чагылган урган. Андан соң алар, өздөрүнө анык далилдер келсе да, музоону кудай кылып алышты. Биз муну кечирдик. Жана Мусага анык далилдерди (мыйзамдарды) бердик.]]></translation>
<footnotes></footnotes>
</aya>
<aya number="154">
<translation><![CDATA[Биз алардын ант-убадасын алуу үчүн баштарына Тур тоосун көтөрдүк.[1] Жана аларга: “Бул (шаар) дарбазасынан баш ийип киргиле” дедик. Жана “Алтынчы күндө чектен чыкпагыла” - деп, алардан катуу ант-убада алдык.]]></translation>
<footnotes><![CDATA[[1] Адашкан Кадияния, Ахмадия (Лахория) жамааттары жана алардын Мирзо Гулам Ахмад, Нуруддин, Мухаммад Али сыяктуу жетекчилери Курани Карим аяттарын бурмалап тафсир жазышкан. Ошол тафсирлеринде «Алардын үстүнө Тур тоосун көтөрдүк» деген аятты бурмалашып, «Аллах Тур тоосун көтөргөн эмес, яхудийлер Тур тоосунун этегинде жашаганы үчүн гана Аллах таала ушундай деген» дешет.]]></footnotes>
</aya>
<aya number="155">
<translation><![CDATA[Анан, ант-убадаларын бузганы, Аллахтын аяттарын четке какканы, пайгамбарларды кыянаттык менен өлтүргөнү жана (акыйкатты кабыл алууга чакырылганда) “Жүрөктөрүбүз кулпуланган” дегени себептүү (Биз аларды азапка жолуктурдук). Жок, андай (жүрөктөрү кулпуланган) эмес, тескерисинче, өздөрүнүн каапырлыгы себептүү жүрөктөрүнө Аллах мөөр койгон. Демек, азынан башкалары ыйман келтиришпейт.]]></translation>
<footnotes></footnotes>
</aya>
<aya number="156">
<translation><![CDATA[Жана да каапырлыктары: (абийирдүү) Мариям (кыз)га (“сойкусуң”деп) чоң жалаа жаап сүйлөгөнү үчүн.]]></translation>
<footnotes></footnotes>
</aya>
<aya number="157">
<translation><![CDATA[Жана Аллахтын пайгамбары Иса – Масих бин Мариямды “Биз өлтүргөнбүз” - деген сөздөрү себептүү, (Биз аларды азап-каргышка жолуктурганбыз). Алар аны (Исаны) өлтүргөн да эмес, аскан да эмес. Бирок, алар үчүн (башка бирөө) ага окшотуп коюлган. Ал жөнүндө талашып-тартышкандар ал (анын өлүмү) жөнүндө шек-күмөндө болушат. Аларда божомолдоодон башка эч бир илим жок. Чынында, алар аны анык өлтүргөн эмес.]]></translation>
<footnotes></footnotes>
</aya>
<aya number="158">
<translation><![CDATA[Тескерисинче, аны Аллах Өзүнө көтөрүп алган. Аллах Кудуреттүү, Даанышман.]]></translation>
<footnotes></footnotes>
</aya>
<aya number="159">
<translation><![CDATA[Китеп ээлеринин бардыгы (яхудийлери да христиандары да) ага өлүмүнөн бир аз мурун ыйман келтиришет. Жана Кыямат Күндө болсо, ал (Иса) алардын (өзү жөнүндө жалган ишенимде болгондордун) зыянына күбөлүк берет.[1]]]></translation>
<footnotes><![CDATA[[1] Бул аятка эки түрлүү тафсир айтылат: 1. Китеп ээлеринин бардыгы өздөрүнүн өлүмүнө бир аз калып, жан алкымына келгенде Исага “Албетте, Иса Аллахтын пендеси (кулу) жана пайгамбары болгон. Кудай да болгон эмес, Кудайдын баласы да болгон эмес” деп, туура ыйман келтиришет. Бирок, анда кеч болуп калат. Жан алкымга келгендеги ыйман эсепке алынбайт. 2. Кыяматка жакын калганда Иса - Аллахтын буйругу менен - жер бетине түшүп, Дажжалды өлтүрөт. Мухаммад саллаллоху алайхи ва салламдын динин жер жүзүнө жайылтып, исламдык бийлик орнотот. Ал өз оозу менен өзүнүн Кудай эмес экенин, Мухаммад саллаллоху алайхи ва салламдын ак пайгамбар экенин) айткандан кийин табигый өлүм менен өлөт. Чындыкты Исанын өз оозунан уккан “Китеп ээлери Исага өлүмүнөн бир аз мурун ыйман келтиришет”. Жер бетинде “Иса Кудай эмес. Аллахтын кулу жана элчиси” деп ыйман келтирбеген бир да яхудий же христиан калбайт.]]></footnotes>
</aya>
<aya number="160">
<translation><![CDATA[Биз яхудийлерге, алар заалым болгону, көп адамдарды Аллахтын Жолунан тоскону себептүү (мурда) аларга адал болгон (кээ бир) таза-адал тамактарды арам кылдык.]]></translation>
<footnotes></footnotes>
</aya>
<aya number="161">
<translation><![CDATA[Жана сүткорлукту – андан кайтарылганына карабай – алганы, ошондой эле, адамдардын мал-мүлкүн арам жолдор менен жегени себептүү (мурда аларга адал болгон кээ бир таза-адал тамактарды арам кылдык). Жана алардын арасынан каапыр болгондоруна жан сыздаткан азапты даярдап койдук.]]></translation>
<footnotes></footnotes>
</aya>
<aya number="162">
<translation><![CDATA[Бирок, (о, Мухаммад!) китеп ээлеринин арасынан илимде терең болгондору жана сага түшүрүлгөн нерсеге (Куранга), сенден мурун түшүрүлгөн китептерге ишенген момундары, (айрыкча) намазды (толук) окугандары, зекетти бергендери жана Аллахка, Акырет Күнүнө ыйман келтиргендери бар. Ошолорго биз жакында үлкөн сооп-сыйлык беребиз.]]></translation>
<footnotes></footnotes>
</aya>
<aya number="163">
<translation><![CDATA[Биз Нухка жана андан кийинки пайгамбарларга аян-кабар түшүргөнүбүз сыяктуу сага да аян-кабар түшүрдүк. Жана Биз Ибрахимге, Исмаилге, Исхакка, Яькубга жана андан тараган (пайгамбар) урпактарга, Исага, Аюбга, Юнуска, Харунга жана Сулайманга аян-кабар түшүргөнбүз. Ошондой эле, Даудга Забур (китебин) бергенбиз.]]></translation>
<footnotes></footnotes>
</aya>
<aya number="164">
<translation><![CDATA[Биз сага кээ бир пайгамбарлар жөнүндө мындан мурун икая-баян кылып бердик жана кээ бир пайгамбарлар жөнүндө икая-баян кылып бербедик. Жана Аллах Мусага сүйлөдү.]]></translation>
<footnotes></footnotes>
</aya>
<aya number="165">
<translation><![CDATA[«(Кыяматта) адамдардын колунда Аллахка каршы далил болуп калбаш үчүн (Биз) (ыйман келтиргендерге) бейиштен сүйүнчү кабар берүүчү жана (каапыр болгондорду) тозок менен коркутуучу пайгамбарларды (бардык элдерге жибергенбиз). Аллах Кудуреттүү, Даанышман».]]></translation>
<footnotes></footnotes>
</aya>
<aya number="166">
<translation><![CDATA[«Бирок, (о, Мухаммад!) сага (асмандан) түшүргөн нерсеге Аллах күбөлүк берет. Аны Аллах Өз илими менен түшүргөн. Дагы (сага түшүрүлгөн нерсеге) периштелер да күбөлүк берип жатышат. Аллах жетиштүү Күбө!»]]></translation>
<footnotes></footnotes>
</aya>
<aya number="167">
<translation><![CDATA[Албетте, каапыр болгон жана адамдарды Аллахтын жолунан тоскондор эң катуу адашкан кишилер.[1]]]></translation>
<footnotes><![CDATA[[1] Алардын эң катуу адашканынын себеби, алар эки күнөөнүн башын кошкон күнөөлүүлөр: 1) Өздөрүнүн каапырчылыгы. 2) Башкаларды акыйкаттан тоскондугу.]]></footnotes>
</aya>
<aya number="168">
<translation><![CDATA[Каапыр болгон, зулум кылган адамдардын күнөөлөрүн Аллах кечирбейт жана аларды туура жолго да баштабайт.]]></translation>
<footnotes></footnotes>
</aya>
<aya number="169">
<translation><![CDATA[Баштаса да, анда түбөлүк калып кете турган тозоктун жолуна баштайт. Бул Аллахка жеңил.]]></translation>
<footnotes></footnotes>
</aya>
<aya number="170">
<translation><![CDATA[О, адамдар! Пайгамбар силерге акыйкатты Раббиңерден алып келди, эми ага ыйман келтиргиле – өзүңөргө жакшы болот. Эгер каапыр болсоңор, (мындан Аллахка эч кандай зыян жок. Анткени,) асмандардагы жана Жердеги бардык нерселер Аллахтын мүлкү. Аллах – Билүүчү, Даанышман.]]></translation>
<footnotes></footnotes>
</aya>
<aya number="171">
<translation><![CDATA[О, китеп ээлери! Диниңерде чектен чыкпагыла жана Аллах жөнүндө чындыкты гана сүйлөгүлө. Албетте, Марямдын уулу Иса-Масих, Аллахтын Марям(кыз)га таштаган (сүйлөгөн) Сөзү жана Өзү тарабынан берилген Руху.[1] Эми, Аллахка, Анын элчилерине ыйман келтиргиле жана (Аллах) үчөө дебегиле.[2] (Бул ишенимден) токтогула – өзүңөргө жакшы болот. Албетте, Аллах, баласы (жана шериги) бар болуудан Аруу-Таза жалгыз Кудай! Асмандардагы жана жердеги бардык нерселер Анын мүлкү. Жетекчилик жаатынан Аллах жетиштүү.]]></translation>
<footnotes><![CDATA[[1] Аллах таала Марям кызга Жебирейил периштени жиберген жана ал анын жакасынан үйлөгөн (дем урган). Ошол дем Аллахтын "бол!" деген сөзүнөн улам, Марямдын жатынында жандуу түйүлдүккө айланган. Ал эми, дүйнөдөгү бардык адамдардын жаны, Исаныкы да Аллах тарабынан берилген Рух болуп саналат. Демек, бул окуяда Исаны кудай кылып алууга негиз боло турган эч кандай негиз же себеп жок.
[2] Христиандардан бир жамаат “Кудай үчөө: Аллах, Иса жана Ыйык рух” дешсе, дагы башка бир жамааты: “Кудай - бул Аллах, Иса жана Марямдан турган үчилтик” деп ишенишет.]]></footnotes>
</aya>
<aya number="172">
<translation><![CDATA[Аллахка кул болуудан Иса дагы, (ал гана эмес) Аллахка жакын периштелер дагы эч качан арданышпайт. Кимде-ким Аллахка кулчулук (ибадат) кылуудан арданса жана текеберленсе, алардын баарын (жазалоо үчүн) Аллах Өзүнө чогултат.]]></translation>
<footnotes></footnotes>
</aya>
<aya number="173">
<translation><![CDATA[Ал эми, (Аллахка таза) ыйман келтирип, жакшы иштерди (Аллахтын буйруктарын) аткарган адамдарга Аллах соопторун толуктап берет жана Өзүнүн артыкчылыгынан да кошумча кылат. Эми, (баягы) ардангандар менен текеберленгендерди болсо, жан сыздаткан азапка салат. Алар өздөрүнө Аллахтан башка дос да, жардамчы да таппай калышат.]]></translation>
<footnotes></footnotes>
</aya>
<aya number="174">
<translation><![CDATA[(О, адамдар) Силерге Раббиңер тарабынан анык далилдер келди жана Биз силерге анык Нурду (Куранды) түшүрдүк.]]></translation>
<footnotes></footnotes>
</aya>
<aya number="175">
<translation><![CDATA[Ал эми, Аллахка ыйман келтирип, Ага (гана) жалбарган адамдарды Аллах Өз ырайымы жана артыкчылыгынын астына алып, Өзүнө карай туура жолго багыттайт.]]></translation>
<footnotes></footnotes>
</aya>
<aya number="176">
<translation><![CDATA[(О, Мухаммад!) Сенден фатва сурашат. Айткын: “Аллах силерге «калала»[1] жөнүндө фатва (өкүм) берет: Эгер бир киши өлсө, анын (өз) баласы жок болсо, бирок эжеси (же карындашы) болсо, ал аялга (агасы) калтырган мурас мүлктүн жарымы тиет. Ал эми, эгер эжесинин (же карындашынын) балдары болбосо, (жана ал агасынан мурун өлсө) анда агасы (бардык мүлкүнө) мураскор болуп калат. Эгер эжеси экөө болсо, ал (жалгыз киши) калтырган мурастан (экөөнө) үчтөн экиси тиет. Эгер (мураскорлор) эркек-аял бир туугандары болсо, бир эркек үчүн экиден аялдын үлүшү тиет. Силерди адашып кетпесин деп Аллах Өзүнүн өкүмдөрүн баян кылат. Аллах ар нерсени Билүүчү.]]></translation>
<footnotes><![CDATA[[1] Калала – бала-чакасы да, ата-энеси да жок жалгыз киши.]]></footnotes>
</aya>
</sura>
<sura number="5">
<aya number="1">
<translation><![CDATA[О, ыйман келтиргендер! Убадаңарды аткаргыла! Силерге (төмөндө) окуп берилгенден башка бардык жандыктар адал кылынды. (Силерге) Ихрамда[1] турган абалыңарда аң уулоо адал эмес. Аллах Өзү каалагандай өкүм кылат.]]></translation>
<footnotes><![CDATA[[1] “Ихрам” деп, ушул аталыштагы атайын даярдалган матаага оронуп, Кааба зыяратын (ажы же умра) ниет кылып чыккан адамдын абалына айтылат. Ал киши качан ниет кылган ибадаттарын аткарып бүтмөйүнчө “ихрамда” болот жана ал кишиге кээ бир белгилүү нерселер менен бирге аң уулоого да уруксат берилбейт.]]></footnotes>
</aya>
<aya number="2">
<translation><![CDATA[О, ыйман келтиргендер! Аллах арам кылган нерселерди, “шахрул харам” айларын(да кан төгүүнү), Аллахка арналган белек жаныбарларды (өлтүрүүнү жана уурдоону), ошондой эле, (таанылып туруусу үчүн) алардын мойнуна асылган мончокторду[1] (үзүүнү) жана Раббисинин артыкчылык, ыразычылыгын тилеп, Байтул-Харамды көздөй жолго чыккан кишилерди (өлтүрүүнү) өзүңөргө адал кылып албагыла! Ал эми, ихрамдан чыккан соң аң уулай бергиле. (Силерге зулум кылган) бир (мусулман) коомду жаман көрүүңөр, аларды Масжид - Ал-Харамга киргизбей коюуга жана аларга душмандык кылууга силерди мажбурлабасын. Жакшылык жана такыба иштерде бири-бириңерге жардам бергиле. Душмандык жана күнөө иштерде бири-бириңерге жардам бербегиле. Аллахтан корккула! Аллахтын азабы катуу!]]></translation>
<footnotes><![CDATA[[1] Пайгамбарыбыз ажылык мезгилинде курмандык үчүн айдап бара жаткан төөлөрүнүн мойнуна кээ бир нерселерди мончок кылып асып койгон. Бул алардын башка жаныбарлардан айырмаланып туруусу жана урматталуусу үчүн ишаарат-белги эле. Демек, курмандык жандыктын мойнуна мончок тагуу - сүннөт.]]></footnotes>
</aya>
<aya number="3">
<translation><![CDATA[Силерге өлүмтүк (тарп), (мууздаганда бүркүп чыккан) кан, доңуздун (чочконун) эти, Аллахтан башканын атын атап союлган жандыктын эти, муунуп өлгөн, урунуп (соккудан) өлгөн, бийиктиктен кулап өлгөн, сүзүшүп өлгөн жана жырткычтар тиштеп-тытып[1] өлтүргөн айбандардын эттери арам кылынды. Ал эми мууздап алганыңар арам эмес.[2] Дагы буттарга (мазарларга) арнап союлган жандыктын эти жана «азлам»[3] менен төлгө салууңар арам кылынды. Бул ишиңер (Аллах арам кылганды жасооңор) – бузукулук. Мына бүгүн (Мекке силердин колуңарга өткөндөн кийин) силерди диниңерден (кайтаруудан) каапырлардын үмүтү үзүлдү. Эми алардан коркпогула. Менден гана корккула! Мына бүгүн Мен силерге диниңерди толук кылып, жакшылыктарымды бирин калтырбай берип, силерге Исламдын гана дин болушун кааладым. Ал эми, ким ачарчылык азабына чыдабай (жанагы арам тамактардан) өзөк жалгаар даражада жегенге мажбур болсо, Аллах Кечиримдүү, Ыйрамдуу.]]></translation>
<footnotes><![CDATA[[1] "Тытып" деген сөз жырткыч куштарга тиешелүү.
[2] Өлүмтүктөрдүн арасынан чегиртке менен балыктын тарпы арам эмес. Мууздаганда адал болуунун шарты, мусулман адам "бисмиллахи Аллоху Акбар" деп мууздашы керек. Жогоруда айтылгандай кырсыктарга кабылган айбандардын жаны чыга электе мууздалышы керек.
[3] Исламдан мурунку (жахилия) доорунда, мушрик арабдар бир ишке киришээрден мурда, экиленип калчу болсо, "азлам" деп аталган пал ачуу өнөрлөрүнөн пайдаланышчу. "Азлам" - бул бирине "жасайсың", экинчисине "жасабайсың", деп жазылып, үчүнчүсүндө жазуусу жок болгон үч таякча. Ал таякчалар бир торбонун ичине салынган болуп, жанагы киши аларды аралаштырып, бирөөсүн тандаган. Эгер "жасайсың" чыкса, жасаган. "Жасабайсың" чыкса - кайткан. Ал эми жазуусу жогу чыкса кайра салып, эки жазуу барынын бирөөсү чыкмайынча аралаштыра берген. Бул аят пал ачуунун бардык түрлөрүнүн арам экенине далил болот.]]></footnotes>
</aya>
<aya number="4">
<translation><![CDATA[Сенден өздөрүнө эмнелер адал кылынганын сурашат. Айткын: “Силерге бардык таза тамак-аштар жана колго үйрөтүлгөн (ит, бүркүт, ителги сыяктуу) жаныбарлар кармап келген нерселер адал кылынды. Силер аларды Аллах силерге билгизген нерсе (илим-таалим) менен колго үйрөткөн элеңер. Эми, ошол жаныбарлар силер үчүн кармап келген нерселерди жей бергиле. Жана аларды агытып жатканыңарда Аллахтын ысымын эстегиле. Аллахтан корккула! Аллах тез Эсептешүүчү![1]]]></translation>
<footnotes><![CDATA[[1] Эгер үйрөтүлгөн ит илбээсинди басып жата берип, муунтуп өлтүрсө, ал жогоруда саналган арамдардан бири - муунуп өлгөндүн эсебинде болуп калат. Үйрөтүлгөн ит же куш кармаган олжосунан өзү жей турган болсо, аятта адал болушу үчүн шарт кылынгандай “силер үчүн кармап келген” болбой, өзү үчүн кармаган болот. Ошондой эле, ит же кушту агыткандан соң, артынан жетип барганга чейин илбээсин өлүп калган болсо, анда да, аны ит (же куш) өлтүрдүбү же башка себептен өлдүбү деген күмөн болуп калганы себептүү жегенге болбойт. Адал болушу үчүн ал аңчынын көз алдында өлүшү шарт.]]></footnotes>
</aya>
<aya number="5">
<translation><![CDATA[Бүгүн силерге (бардык) таза нерселер адал кылынды. Жана китеп берилген элдердин тамагы силер үчүн, силердин тамагыңар алар үчүн адал кылынды. Жана силерге момун-мусулмандардын таза-аруу аялдары менен китеп ээлеринен болгон таза (сойку эмес) аялдар(га үйлөнүү) адал кылынды. (Мунун шарты:) эгер махырын берип, зына кылбай, ойнош тутпай, ак никелеп алсаңар. Ал эми, ким ыйманга каапыр болсо,[1] анын амалдары (ибадаттары) күйүп кетет жана Акыретте зыян тартуучулардан болот.]]></translation>
<footnotes><![CDATA[[1] “Ыйманга каапыр болуунун” мааниси, “ыймандын алты шартынын бардыгына же бирөө жарымына ынабай койсо” дегенди түшүндүрөт. Ошондуктан, аялзат эгер китеп ээси (яхудий же христиан) болсо да “Иса - Кудай, Мухаммад пайгамбар эмес” десе каапыр болуп эсептелет жана андай ишенимдеги аялга үйлөнүп болбойт.]]></footnotes>
</aya>
<aya number="6">
<translation><![CDATA[О, ыйман келтиргендер! Эгер намаз окумакчы болсоңор бетиңерди, анан колуңарды чыканакка чейин (чыканакты кошуп) жуугула жана башыңарга «масх» тарткыла (колду суулап, башка сүрткүлө) жана бутуңарды кызыл ашыгын кошуп жуугула. Эгер жунуб (булганган) болсоңор - жуунгула. Ал эми, эгер оорулуу же сапарда, болсоңор же болбосо, ажатканадан келсеңер, же аялыңарды сылап-сыйпаласаңар жана, (даарат же гусул) үчүн суу таппай калсаңар, таза жер кыртышына таяммум кылып (алаканыңарды уруп) аны менен бетиңерди анан колуңарды сылагыла. Аллах силерге кыйынчылык жаратууну каалабайт. Бирок, силерди тазартууну жана шүгүр кылуучу болууңар үчүн силерге жакшылыктарын толук берүүнү каалайт.]]></translation>
<footnotes></footnotes>
</aya>
<aya number="7">
<translation><![CDATA[Аллахтын силерге берген жакшылыктарын жана “уктук, моюн сундук” деген мезгилиңердеги Аны менен убадалашкан убадаңарды эстегиле.[1] Аллахтан корккула! Албетте, Аллах жүрөктөрдөгү сырларды Билүүчү.]]></translation>
<footnotes><![CDATA[[1] Ар бир момундун “ла илаха иллаллах, Мухаммадун расулуллах” деп ыйман келтиргенинин мааниси “Оо, Аллах! Биз сенин бардык өкүмүңдү (Курандан) уктук жана аны аткарууга даярбыз” деп убада берүү болуп эсептелинет.]]></footnotes>
</aya>
<aya number="8">
<translation><![CDATA[О, ыйман келтиргендер! Аллах(тын ыраазылыгы) үчүн (сөзүңөрдө да, ишиңерде да) түз туруп, адилет күбө болгула. Бир коомду жаман көрүүңөр, аларга адилетсиздик кылууга силерди мажбурлабасын! Адилетик кылгыла! Ал такыбалыкка жакын. Аллахтан корккула! Албетте, Аллах силердин ишиңерден Кабардар.[1]]]></translation>
<footnotes><![CDATA[[1] Ислам адилет маселесинде тууган-урук, тааныш-билиш, мусулман-каапыр деп ажыратпайт. Күбөлүккө өтүүчү мусулман эгер чындык душман же каапыр тарапта болсо да Аллах үчүн туура күбөлүк берет. Себеби ал Аллах бардык иштерден кабардар экенине ыйман келтирген.]]></footnotes>
</aya>
<aya number="9">
<translation><![CDATA[Ыйман келтирип, жакшы иштерди кылгандарга Аллах кечирим жана чоң сооп-сыйлык болорун убада кылды.]]></translation>
<footnotes></footnotes>
</aya>
<aya number="10">
<translation><![CDATA[Ал эми, каапыр болуп, Биздин (анык чындыкты чагылдырып турган) аяттарыбызды жалганга чыгаргандар тозоктун элдери.]]></translation>
<footnotes></footnotes>
</aya>
<aya number="11">
<translation><![CDATA[О, момундар! Аллахтын силерге берген жакшылыгын эстегиле: бир мезгилде, (силерге душман) коом кол салганда, Аллах алардын колун силерден тыйган эле. Аллахтан корккула жана ыймандуулар Аллахка гана тобокел кылышсын!]]></translation>
<footnotes></footnotes>
</aya>
<aya number="12">
<translation><![CDATA[Аллах Исраил урпактарынан бекем ант-убада алды. Жана Биз алардын он эки башчысын (ант менен мойнуна алган парздарды аткаруусун көзөмөлдөөгө) жибердик. Аллах айтты: “Мен силер менен биргемин. Эгер силер намазды толук аткарып, зекетти берип, Менин пайгамбарларыма ыйман келтирип, аларды урматтасаңар жана Аллахка жакшы карыз (садага) берсеңер, анда Мен силердин күнөөңөрдү өчүрүп, астынан дарыялар агып турган бейиштерге киргиземин. Ал эми силерден кимде-ким ушундан (ант-убада бергенден) кийин деле, каапыр болуп кетсе, ал (билип туруп) түз жолдон адашыптыр.]]></translation>
<footnotes></footnotes>
</aya>
<aya number="13">
<translation><![CDATA[Ант-убадаларын аткарбагандары үчүн (кийин) Биз аларга каргыш жаадырдык, жүрөктөрүн катырып салдык. Алар (Ыйык Китептеги) сөздү өз ордунан (башка маанидеги сөзгө) алмаштырып жиберишти. Жана алар өздөрүнө эскертилген нерседен (Тоораттан) бир (нече) эсесин унутушту. Жана сен (о, Мухаммад), алардын бардыгын кыянаттын үстүндө табасың. Бир аз гана бөлүгү андай эмес. Сен алардын(н каталарын) кечирип кой. Аллах жакшылык кылуучуларды сүйөт.]]></translation>
<footnotes></footnotes>
</aya>
<aya number="14">
<translation><![CDATA[“Биз – насаараларбыз”[1] деген адамдардан да ант-убада алган элек. Алар дагы өздөрүнө эскертилген нерседен (Инжилден) бир бөлүгүн унутуп коюшту.[2] Натыйжада Биз алардын араларына тээ Кыяматка чейин (өз ара) душмандык жана жек көрүү салып койдук. Жакында Аллах аларга жасаган кылмыштарынын кабарын берет (жана ошого жараша азапка дуушар кылат.)]]></translation>
<footnotes><![CDATA[[1] Иса пайгамбар Насирия (Назарет) шаарында туулгандыгы себептүү христиандар өздөрүн «Насаара» (орусча булактарда «назаретянин») деп аташат. [2] Христиандар Инжилди унуткан себептүү өтө көп, бири-бирине душман жамааттарга бөлүнүп кетишти. Ал жамааттар тарых бою тынбай өз ара урушуп-сүрүшүп, тирешип-согушуп келүүдө. Аллах Тааланын күбөлүгү боюнча бул тирешүүлөр Кыяматка чейин токтобойт. Ушунун баары Аллахтын пайгамбарына түз-туура ээрчибей, өздөрүнө жиберилген Китеп аяттарын бурмалагандарынын, билип туруп “унутуп койгондорунун” жазасы.]]></footnotes>
</aya>
<aya number="15">
<translation><![CDATA[О, китеп берилгендер! Мына, Биздин пайгамбарыбыз (Мухаммад) силер Китептен (Тоорат менен Инжилден) жашырып койгон көп нерселерди силерге баян кылып жана (башка) көп нерселерди(н сырын) ачпай, жөн койгон абалда келди. Силерге Аллахтан Нур (Мухаммад) жана анык Китеп (Куран) келди.]]></translation>
<footnotes></footnotes>
</aya>
<aya number="16">
<translation><![CDATA[«Аллах ал (Китеп) менен, Өзүнүн ыраазылыгына ээрчиген адамдарды (азаптан) кутултуучу жолдоруна баштайт. Жана аларды Өз каалоо-уруксаты менен, (каапырлыктын) караңгылыгынан (Исламдын) Нуруна чыгарып, туура жолго баштайт».]]></translation>
<footnotes></footnotes>
</aya>
<aya number="17">
<translation><![CDATA[“Аллах – бул Марямдын уулу Иса”- деген адамдар каапыр болушту. Айтчы: эгер Аллах Марямдын уулу Исаны, анын апасын жана жер жүзүндөгү бардык адамдарды жок кылууну кааласа, Аллах тарабынан (келген бул балээнин) бир гана нерсесин кайтарууга кимдин кудурети жетмек?! Асмандар жана Жердин жана экөөсүнүн ортосундагы бардык нерселердин падышалыгы (жалгыз) Аллахка таандык. Аллах Өзү каалагандай жаратат. Аллах бардык нерсеге Кудуреттүү.]]></translation>
<footnotes></footnotes>
</aya>
<aya number="18">
<translation><![CDATA[Яхудилер менен христиандар: “Биз Аллахтын балдары жана сүйүктүүлөрү болобуз” - дешти. Айткын: “Анда эмне үчүн Аллах силерди күнөөңөр үчүн азаптайт?” Жок, силер деле Аллах жараткан (жөнөкөй эле) инсансыңар. Ал Өзү каалаган пендесинин (күнөөлөрүн) кечирет жана каалаганын азапка дуушар кылат. Асмандар, Жер жана ал экөөсүнүн арасындагы бардык нерселердин мүлкү Аллахка таандык. Жана Ага гана кайтуу бар.]]></translation>
<footnotes></footnotes>
</aya>
<aya number="19">
<translation><![CDATA[О, китеп ээлери! Мына, (мурунку) пайгамбарлардан кийин замандар өтүп, (силер пайгамбарга өтө муктаж мезгилде) силерге Биздин пайгамбарыбыз (Мухаммад) келди. (Келүүсүнүн себеби) силер (Кыяматта) “Бизге бейиш кабарчысы да, тозок кабарчысы да келген эмес” деп айта албооңор үчүн. Силерге бейиш-тозоктон кабар берүүчү (пайгамбар) анык келди. (Аны уккула). Аллах ар нерсеге Кудуреттүү.]]></translation>
<footnotes></footnotes>
</aya>
<aya number="20">
<translation><![CDATA[Бир кезде Муса коомуна (мындай) деди: “О, коомум! Аллахтын силерге берген жакшылыктарын эстегиле! Бир кездерде Аллах силердин араңардан пайгамбарларды, падышаларды чыгарды жана силерге ааламда эч кимге бербеген жакшылыктарды берди.]]></translation>
<footnotes></footnotes>
</aya>
<aya number="21">
<translation><![CDATA[О, коомум! Аллах силерге (кирүүнү) парз кылган (мына бул) Ыйык Жерге киргиле жана (коркоктук кылып) артыңарга кайтпагыла, зыян тартуучулардан болуп каласыңар».]]></translation>
<footnotes></footnotes>
</aya>
<aya number="22">
<translation><![CDATA[Алар айтышты: “Оо, Муса”, анда күчтүү, кайраттуу адамдар бар экен. Ошолор чыгып кетмейинче, биз ал жерге кире албайбыз. Эгер алар өздөрү чыгып кетишсе, анан биз киребиз”.]]></translation>
<footnotes></footnotes>
</aya>
<aya number="23">
<translation><![CDATA[(Ошондо) Аллахтан корккон, Аллах аларга (сабырдуулукту, эр жүрөктүүлүктү) белек кылып берген эки адам айтты: “Алардын үстүнө эшиктен кирип баргыла. Кирип эле алсаңар, силер жеңүүчү болосуңар эгер момун болсоңор, Аллахка гана тобокел кылгыла”.]]></translation>
<footnotes></footnotes>
</aya>
<aya number="24">
<translation><![CDATA[Айтышты: «О, Муса, алар (күчтүү адамдар) шаар ичинде турса, биз эч качан кирбейбиз! Бара бер, өзүң, Раббиң экөөң согуша бергиле! Биз ушул жерде отурабыз!»]]></translation>
<footnotes></footnotes>
</aya>
<aya number="25">
<translation><![CDATA[(Муса) айтты: «О, Раббим! Мен өзүм менен бир тууганым (Харун)дан башка эч кимге ээ боло албай калыптырмын! Эми, биз менен бул бузулган коомдун арасын ажыратып, (аларды күнөөсүнө жараша) жазала!»]]></translation>
<footnotes></footnotes>
</aya>
<aya number="26">
<translation><![CDATA[Аллах (пайгамбарынын дубасын кабыл кылып, мындай) деди: «Эми, аларга (бул шаарга кирүү) арам! Алар жер жүзүндө кырк жыл адашып-тентип жүрүшөт! Сен бул бузулган коом үчүн кыжалат болбо!»]]></translation>
<footnotes></footnotes>
</aya>
<aya number="27">
<translation><![CDATA[Аларга Адамдын эки уулунун кабарын окуп бер: Бир кезде экөөсү (Аллахты ыраазы кылуу үчүн, кол астындагы нерселеринен) курмандык кылып, ал курмандыктар биринен кабыл болуп, экинчисинен кабыл болбой калды. Ал (курмандыгы кабыл болбогон бала) айтты: “Мен сени өлтүрөмүн!”.[1] (Экинчиси) айтты: «Аллах такыба кишилердин гана курмандыгын кабыл алат.]]></translation>
<footnotes><![CDATA[[1] Аллах таала, кимдин курмандыгы кабыл болсо, аны асмандан түшкөн бир от күйдүрүп жиберишин билдирген. Аллака эң начар нерсесин курмандыкка атаганынын курмандыгы калып калганда, айыпты өзүнөн көрбөй, бир тууганына ичи тарлык кылып, аны өлтүрүп койгон.]]></footnotes>
</aya>
<aya number="28">
<translation><![CDATA[Эгер сен мени өлтүрүү үчүн кол салсаң да, мен сени өлтүрүү үчүн эч качан кол сунбаймын. Мен Ааламдардын Раббисинен коркомун.]]></translation>
<footnotes></footnotes>
</aya>
<aya number="29">
<translation><![CDATA[Менин жана өзүңдүн күнөөң менен кайтып, (Акыретте) тозок “ээлеринен” болуп калышыңды мен каалаймын. Залымдардын жазасы - ушул!»]]></translation>
<footnotes></footnotes>
</aya>
<aya number="30">
<translation><![CDATA[Кийин анын напсиси бир тууганын өлтүрүүгө көндүрдү жана аны өлтүрүп койду. Ошентип, ал (эки дүйнөсү) күйгөн адамдардан болуп калды.[1]]]></translation>
<footnotes><![CDATA[[1] “Ким бир жаман жорук баштаса, ошол иштин жана Кыяматка чейин анын жаман ишин кайталаган бардык адамдардын күнөөсүн мойнуна алат” деген шарият мыйзамы боюнча ал түгөнгүс күнөө жүгүнүн астында калды! Күнөөлүү бала кылгылыкты кылып коюп, өлүктү эмне кылаарын билбей, көп убакытты бушайманда өткөрдү.]]></footnotes>
</aya>
<aya number="31">
<translation><![CDATA[Аллах ага бир тууганынын сөөгүн кандай көмүүнү үйрөтүү үчүн жер тыткан бир карганы жиберди. (Залым баланын көз алдында эки карга тытышып, бири өлүп калат. Өлтүргөн карга дароо тырмагы менен жер чукуп, шеригин көмөт. Ошондо) ал: «Оо, шорум курусун!» Мен бир тууганымдын сөөгүн ушул каргачалык көмө албадымбы?” - деп кайгыруучулардан болду.]]></translation>
<footnotes></footnotes>
</aya>
<aya number="32">
<translation><![CDATA[Ушул (окуя) себептүү, Биз Исраил урпактарына (төмөнкүдөй өкүмдү) парз кылдык: «Кимде-ким (шарият буйруган) өчү болбогон же болбосо, жер бетинде бузукулук кылбаган (бейкүнөө) жанды өлтүрсө, дүйнөдөгү бардык адамдарды өлтүргөн сыяктуу (күнөөлүү) болот. Ал эми, кимде-ким бир жанга (аны өлтүрбөй коюу менен) жашоо берсе, бардык адамдарга жашоо берген сыяктуу (соопко ээ) болот. Аларга (Исраил урпактарына) Биздин пайгамбарларыбыз (эч ким каяша айта албай турган) далилдерди алып келди. Мына ушундан кийин деле, алардын көпчүлүгү жер жүзүндө аша чаап, чектен чыгып жатышат.]]></translation>
<footnotes></footnotes>
</aya>
<aya number="33">
<translation><![CDATA[Аллахка жана пайгамбарына каршы согушуп, жер бетинде бузукулук таратып жүргөн адамдардын жазасы – өлтүрүлүү же асып өлтүрүлүү, кол-буттары каршы-терши кылып (оң кол, сол бут же сол кол, оң бут) кесилүү же болбосо, (мекен туткан) жерден сүргүн кылынуу. Бул аларга дүйнөдө шерменде (болуусу үчүн) жана Акыретте аларга чоң азап бар.[1]]]></translation>
<footnotes><![CDATA[[1] Ибн Аббас - Аллах андан ыразы болсун - бул аяттын тафсиринде мындай деген: “Бул - каракчылардын жазасы. Эгер алар кишилердин малын карактоо менен бирге, өздөрүн өлтүрүшсө, башкаларга ачуу сабак болсун үчүн аларды өлтүрүүгө же асып өлтүрүүгө өкүм кылынат. Эгер алар адамдарды өлтүрүп, мал-мүлкүн калтырышкан болсо, (жеңилирээк) өлтүрүүгө өкүм кылынат. Эгерде, мал-мүлктү тоноп, адамдарга катылбаган болсо, бүт-колдору каршы-терши кылып кесилет: оң кол, сол буту жана сол кол, оң буту. Ал эми, адамдарды өлтүрбөй, мүлкүнө да тийбей, бирок баскын жасап, коркутуп-үркүтүп кетсе, аны жеринен сүргүн кылынат. Бул аят мусулмандардын башчыларынын мойнуна букараларга бейпил турмушту, коркунучсуз сапарды камсыз кылуу милдетин тагат.]]></footnotes>
</aya>
<aya number="34">
<translation><![CDATA[Ал эми, колго түшкөнгө чейин, өздөрү тообо кылып келишсе, билип койгула, Аллах - Кечиримдүү, Ырайымдуу.[1]]]></translation>
<footnotes><![CDATA[[1] Демек, колго түшпөй туруп, кылган күнөөсүн мойнуна алып, тартип коргоочуларга багынып берсе, ага жаза берилбейт. Бирок, аргасыз калганда багынса-бул эсеп эмес. Ошондой эле, эгер каракчы каапыр болуп, колго түшкөн соң, Исламды кабыл алса, ал жазага тартылбайт.]]></footnotes>
</aya>
<aya number="35">
<translation><![CDATA[О, ыйман келтиргендер! Аллахтан корккула, Ага жакын болуунун жолун издегиле жана Анын жолунда жихад кылгыла. (Ошондо гана) силер жеңишке жетүүңөр мүмкүн.]]></translation>
<footnotes></footnotes>
</aya>
<aya number="36">
<translation><![CDATA[Каапыр адамдар, жер жүзүндө болгон мүлктүн баары, дагы ошончо кошумчасы менен алардын менчиги болуп, анан ошол мүлктөрүн Кыямат Күндүн азабынан кутулуу үчүн беришсе да, алардан кабыл алынбайт. Алар үчүн жан сыздаткан азап бар.]]></translation>
<footnotes></footnotes>
</aya>
<aya number="37">
<translation><![CDATA[Алар (дүйнө-мүлк берип) тозоктон чыгууну каалашат. Бирок, андан чыга алышпайт, аларга түбөлүк азап бар.]]></translation>
<footnotes></footnotes>
</aya>
<aya number="38">
<translation><![CDATA[Уурулук кылган эркек жана аялды кылмышына жараша Аллах тарабынан (белгиленген) азап-жаза болуу үчүн колдорун кескиле! Аллах - Жеңүүчү, Даанышман.[1]]]></translation>
<footnotes><![CDATA[[1] Араб тилинде уурулук “сарика” деп аталат. Бул сөздүн мааниси “коргоого алынган мүлктүн белгилүү бөлүгүн билдирбей алуу”. Демек, коргоого алынбаган мүлктөн алуу Ислам шариятында катуу жаза берилчү уурулук болуп эсептелбейт. Уурулук кылган адам, эркекпи, аялбы, эгер балакат (эрезе) жашына жеткен, акыл-эси ордунда болсо, оң колу билегинен кесип таштоо менен жазаланат. Бирок, төмөндөгүчө шарттарда кол кесилбейт. (Андан башка жеңилирээк жаза колдонулат): 1. Мал-мүлк коргоого алынбаган болсо. 2. Баасы бир динардын төрттөн бир бөлүгүнчө же болбосо он дирхам-тенгеден төмөн болсо. 3. Кадыры жок, арзыбаган буюм болсо. Эгер бир жолу уурулук кылып, сазайын алган адам, эгер адатын дагы кайталаса, сол буту кесилет. Дагы (үчүнчү ирет) кайталаса, ага эки түрдүү жазанын бири колдонулат. Же оң буту анан сол колу кесилет. Же болбосо, өмүр бою (өлгөнгө чейин) түрмөгө өкүм кылынат. Мына ушундай өкүмдөрдү парыз кылган Аллах Тааланын Даанышмандыгын даңктап, даңазаланга арзыйт.]]></footnotes>
</aya>
<aya number="39">
<translation><![CDATA[Ал эми, ким залымдыгынан (уурулугунан) кийин тообо кылып, (өзүн) оңдосо, Аллах анын тообосун кабыл кылат. Албетте, Аллах Кечиримдүү, Ырайымдуу.]]></translation>
<footnotes></footnotes>
</aya>
<aya number="40">
<translation><![CDATA[(О, Мухаммад!) Сен асмандар жана жерде болгондун баары Аллахтын мүлкү экенин, Аллах каалаганын азаптап, каалаганына кечирим берерин билбедиңби?! Аллах бардык нерсеге Кудуреттүү.]]></translation>
<footnotes></footnotes>
</aya>
<aya number="41">
<translation><![CDATA[О, пайгамбар! Ооздору менен “ыйман келтирдик” деп, жүрөктөрү ыйман келтирбеген эки жүздүүлөрдүн жана яхудилердин каапырлыгы тарапка чуркап бараткандар сени кайгыга салбасын. Алар жалганды жана (бүт иш-аракети жалганга негизделген) башка коомду (яхудилердин диний башчыларын) угушат. Алар (дин башчылар) болсо, сенин алдыңа келбейт, (элдерди адаштыруу үчүн Тоораттагы) сөздөрдү ордунан башкасына алмаштырышат. (Жана өздөрүнө кеңеш сурап келгендерге) “Эгер (силерге Мухаммад тарабынан каалооңорго ылайык келген) мына бул өкүм берилсе - алгыла. Ал эми, андай өкүм берилбесе - албагыла” дешет. Аллах кимдин бузулуусун кааласа, сен анын пайдасына Аллах тарабынан эч нерсеге ээ эмессиң. Алар – Аллах жүрөктөрүн тазалоону каалабаган адамдар. Алар үчүн бул дүйнөдө шерменделик жана Акыретте чоң азап бар.]]></translation>
<footnotes></footnotes>
</aya>
<aya number="42">
<translation><![CDATA[Алар жалганга кулак салуучулар, арамды жечүлөр. Эгер алар сага (өкүм сурап) келсе, кааласаң - өкүм кыл, кааласаң - жүз бур. Жүз бурсаң деле, сага эч кандай зыян тийгизе алышпайт. Эгер өкүм кылчу болсоң, алардын арасында (ким болуусуна карабай) адилеттик менен өкүм кыл. Аллах адилеттүүлөрдү жакшы көрөт.]]></translation>
<footnotes></footnotes>
</aya>
<aya number="43">
<translation><![CDATA[Алар эмне үчүн сенден өкүм сурап жатышат?! Аларда Тоорат бар го! Анда Аллахтын өкүмдөрү бар эле го?![1] Кийин... ушундан кийин деле, тескери карап (өкүмдү аткарбай) кетишет. (Анткени,) Алар ыймандуу эмес!]]></translation>
<footnotes><![CDATA[[1] Алар өз каалоолоруна ылайык келбегени себептүү Тоорат өкүмдөрүнө кулак салбай, "биздин каалообузга ылайык өкүм айтып берээр бекен" деген үмүт менен Мухаммад саллаллоху алайхи ва салламдын алдына келишүүдө. Пайгамбарыбыз аларга Аллахтын өкүмүн кандай болсо, ошондой айтып берген.]]></footnotes>
</aya>
<aya number="44">
<translation><![CDATA[Биз (Муса пайгамбарга) ичинде Нур жана туура жол болгон Тооратты түшүрдүк. Аны менен яхудилерге, Аллахка моюн сунган пайгамбарлар, раббанийлер (элдерди Шарият боюнча тарбиялагандар) жана чоң аалымдар өкүм кылышты. Себеби, Аллахтын китеби аларга аманат коюлган жана алар ал Китепке күбө болуучулар эле. (О, дин жетекчилери!) Адамдардан коркпогула! Менден гана корккула! Менин аяттарымды арзан баага сатып жибербегиле! Кимде-ким Аллах түшүргөн нерсе менен өкүм кылбаса, алар анык каапырлар!]]></translation>
<footnotes></footnotes>
</aya>
<aya number="45">
<translation><![CDATA[Биз аларга (яхудилерге) анда (Тооратта): “Жанга-жан, көзгө-көз, мурунга-мурун, кулакка-кулак, тишке-тиш жана (башка) жарааттарга өч (алынат)” деп жазып койдук.[1] Ал эми, кимде-ким өчүн (албай) кечирип жиберсе, бул (жакшылыгы) ал (кылмышкер) үчүн толук актоо болот. Жана кимде-ким Аллах түшүргөн (ушул) нерселер менен өкүм кылбаса, ошолор гана анык залымдар.[2]]]></translation>
<footnotes><![CDATA[[1] Курани Карим бул өкүмдөрдү жокко чыгарбады. Ошондуктан, Исламда да ушул сыяктуу өч алынат. Өч алуу кандай зыян тарткан болсо дал ошондой зыян менен жооп берүү менен аткарылат.
[2] Ибн Аббас “залымдар” деген сөздү, “зулумдун үстүнө зулум, каапырчылыктын үстүнө каапырчылык кылгандар, башкача айтканда “ашынган каапырлар” деп тафсир кылган.]]></footnotes>
</aya>
<aya number="46">
<translation><![CDATA[Биз алардын (өткөн пайгамбарлардын) изи менен, өзүнөн алдыңкы нерсени (Тооратты) тастыктаган Марямдын уулу Исаны жиберип, ага, ичинде Нуру, Туура Жолу бар жана өзүнөн мурунку Тооратты тастыктоочу, такыба кишилер үчүн насаат жана Туура Жол болгон Инжилди бердик.]]></translation>
<footnotes></footnotes>
</aya>
<aya number="47">
<translation><![CDATA[Эми, Инжил эли анын ичиндеги Аллах түшүргөн нерселер менен өкүм кылышсын! Кимде-ким Аллах түшүргөн нерсе менен өкүм кылбаса, ошолор анык бузукулар!]]></translation>
<footnotes></footnotes>
</aya>
<aya number="48">
<translation><![CDATA[«(О, Мухаммад!) Биз сага да, өзүнөн мурдакы китептерди тастыктоочу жана аларды(н баардык артыкчылыктарын) ичине камтыган китепти Акыйкаттык менен түшүрдүк. Эми, алардын (мусулмандардын) арасында Аллах түшүргөн Китеп менен өкүм кыл! Өзүңө келген акыйкаттан (жүз буруп) алардын каалоолоруна ээрчип кетпе! (О, адамдар!) Биз силердин баарыңар үчүн өз алдынча шарият жана жол-жөрөлгөлөрдү кылдык.[1] Эгер Аллах кааласа, баарыңарды бир гана (динге моюн сунган) үммөт кылып коймок. Бирок, силерге берген нерседе (диний парздарда) силерди сыноо үчүн (андай кылбады). Эми, жакшылык иштерди бири-бириңер менен атаандашып жасагыла. Баарыңардын кайтууңар – Аллахка. Кийин (Кыяматта) Ал силерге (ишиңерде) эмнеден өзгөчөлөнгөнүңөрдүн кабарын билдирет».]]></translation>
<footnotes><![CDATA[[1] Ал дин-шарияттар мекен жана замандын өзгөчөлүгүнө жараша бири-биринен айырмаланат. Бирок, бардыгынын өзөгү, максаты жана булагы бир.]]></footnotes>
</aya>
<aya number="49">
<translation><![CDATA[Алардын (яхудилердин) арасында Аллах түшүргөн нерсе (Куран, Сүннөт) менен өкүм кыл! Алардын каалоо-кызыкчылыгына ээрчибе! Аллах сага түшүргөн нерселердин кээ бирлеринен сени (өз каалоолоруна) буруп коюууларынан сак бол! Эгер (сенин өкүмүңдөн) жүз бурушса, билгин, Аллах аларга кээ бир айып-күнөөлөрү себептүү кайгы жеткирүүнү каалайт. Адамдардын көбү (шариятка моюн сунбаган) бузукулар.]]></translation>
<footnotes></footnotes>
</aya>
<aya number="50">
<translation><![CDATA[Алар (сенин өкүмүңө ыраазы болбой) жаахилий (исламдан башка) өкүмдөрдү каалашат бекен?! Акылы тунук элдер үчүн ким Аллахтан жакшыраак өкүм түзүп бере алат?!]]></translation>
<footnotes></footnotes>
</aya>
<aya number="51">
<translation><![CDATA[О, ыйман келтиргендер! Яхудийлер менен христиандарды дос тутпагыла! Алар бири-биринин достору. Силерден кимде-ким аларды дос тутса, демек, ал - ошолордон! Албетте, Аллах заалым адамдарды туура жолго баштабайт!]]></translation>
<footnotes></footnotes>
</aya>
<aya number="52">
<translation><![CDATA[Анан сен (о, Мухаммад), жүрөгүндө (эки жүздүүлүк) оорусу бар адамдардын, алар (яхудилер) тарапка умтулуп: “(Эгер буларды дос тутпай койсок) бизге ооматсыздык жетип калуусунан коркобуз” дегендерин көрөсүң. Аллах жеңишти же болбосо, Өзү тарабынан (аларды шерменде кыла турган) бир ишти берип калгысы бардыр. Ошондо алар (эки жүздүүлөр) жүрөктөрүнө каткан арам ойлоруна бушайман болуп калышат.]]></translation>
<footnotes></footnotes>
</aya>
<aya number="53">
<translation><![CDATA[Жана ыйман келтирген адамдар (эки жүздүүлөрдүн жосунсуз жоруктарына кыжырданып): “Кайра-кайра Аллахтын атына ант ичип: “Биз силер мененбиз”-дегендер ушуларбы?! дешет. Алардын иштери (дүйнөдө) текке кетти жана (Акыретте) зыян тартуучуларга айланышты.]]></translation>
<footnotes></footnotes>
</aya>
<aya number="54">
<translation><![CDATA[О, ыйман келтиргендер! Силердин араңардан кимде-ким дининен кайтса, жакын арада (аларды кетирип, ордуна) Аллах аларды сүйө турган, алар дагы Аны сүйө турган,[1] ыймандууларга ырайымдуу, каапырларга каардуу, Аллахтын жолунда (мал-жанын аябай) жихад кыла турган жана айыптоочу адамдардын ушактарынан коркпогон бир коомду алып келет. Бул – Аллахтын артыкчылыгы, аны каалаган пенделерине берет. Аллах (жакшылык кылууда) Кенен жана Билүүчү.]]></translation>
<footnotes><![CDATA[[1] Аллах тааланы сүйүүнүн бир белгиси пайгамбарга моюн сунуу. Жогоруда өткөн бир аятта Аллах таала пайгамбарына: “Айткын (Эй, Мухаммад!) эгер Аллахты сүйсөңөр, мага ээрчигиле, (ошондо гана) Аллах силерди сүйөт” - деген болчу. Аллахты сүйгөндүктүн дагы бир белгиси, пендени Аллахка жакын кыла турган парыз, напил ибадаттарды көп аткаруу. Пайгамбар саллаллоху алайхи ва салламдан риваят кылынган жана сахих болгон Кудсий хадисте Аллах таала айтат: “Ар качан Менин пендем Мага Мен сүйгөн парыздардан бирин аткаруу менен жана напил ибадаттарды кылуу менен Мага жакын болууну кааласа, Мен аны сүйүп каламын. Эгер аны сүйүп калчу болсом, Мен анын угаар кулагы, көрөөр көзү, кубаттуу колу, жүргөн буту боломун. Кийин ал Менден эмнени сураса - беремин жана Менден коргоо тилесе аны Өз коргоомо аламын”.]]></footnotes>
</aya>
<aya number="55">
<translation><![CDATA[(О, момундар!) Силердин досуңар - Аллах, Анын пайгамбары жана ыйман келтирген адамдар. Алар моюн сунуп, намазды толук аткарышат жана зекетти беришет.]]></translation>
<footnotes></footnotes>
</aya>
<aya number="56">
<translation><![CDATA[Жана ким Аллахты, анын пайгамбарын жана ыймандуу адамдарды дос тутса (алар Аллахтын жамааты болуп саналат) Албетте, Аллахтын жамааты гана жеңиүүчү!]]></translation>
<footnotes></footnotes>
</aya>
<aya number="57">
<translation><![CDATA[О, ыймандуулар! Силердин диниңерди шылдың кылган каапырларды жана силерден мурда Китеп берилгендерди дос тутпагыла! Эгер ыймандуу болсоңор, Аллахтан корккула![1]]]></translation>
<footnotes><![CDATA[[1] Аллах таала бул аятта Ислам шариятынын үстүнөн күлгөнүнө, анын ибадаттарын мыскылдаганына карабай, каапырлар менен дос болуп, мусулмандардын сырларын ачып, алардын Исламга каршы иш-чараларына жардам берген адамдарды Өзүнүн азабы менен коркутууда.]]></footnotes>
</aya>
<aya number="58">
<translation><![CDATA[Эгер аларды (азан айтып) намазга чакырсаңар, аны (намазды) да шылдың кылышат. Бул алардын акылсыз коом болгону себептүү.]]></translation>
<footnotes></footnotes>
</aya>
<aya number="59">
<translation><![CDATA[Айткын: “О, китеп берилгендер! Бизди болгону, Аллахка ыйман келтиргенибиз үчүн, өзүбүзгө түшкөн жана мурда түшкөн китептерге ишенгенибиз үчүн жана көпчүлүгүңөр бузук болгонуңар үчүн эле жаман көрө бересиңерби?!]]></translation>
<footnotes></footnotes>
</aya>
<aya number="60">
<translation><![CDATA[Айткын: “Силерге Аллахтын алдында мындан да жаман жазалана тургандар жөнүндө айтып берейинби? Алар - Аллах каргагандар, каарына алгандар, аларды маймылдарга жана доңуздарга айланткандар жана тагутка (Аллахтан башка «кудайга») сыйынгандар! Ошолор эң жаман орунда жана туура жолдон катуу адашкандар!]]></translation>
<footnotes></footnotes>
</aya>
<aya number="61">
<translation><![CDATA[Алар эгер силерге келишсе: “Ыйман келтирдик” - дешет. Бирок, чынында, алар (силерге) каапырлык менен кирип, каапырлык менен чыгышат. Аллах алардын жашырган нерселерин көбүрөөк Билүүчү.]]></translation>
<footnotes></footnotes>
</aya>
<aya number="62">
<translation><![CDATA[Сен алардан (яхудилерден) көпчүлүгүн күнөөгө, залымдыкка жана арамды жегенге биринен бири өтүп чуркаганын көрөсүң. Алардын жасаган иштери кандай жаман!]]></translation>
<footnotes></footnotes>
</aya>
<aya number="63">
<translation><![CDATA[Алардын раббанийлери, (диний таалим берүүчүлөрү) жана (чоң) аалымдары аларды күнөө сөздөрдөн, арамды жегенден кайтарышпайбы?! Алардын иштери кандай жаман!]]></translation>
<footnotes></footnotes>
</aya>
<aya number="64">
<translation><![CDATA[Яхудилер “Аллахтын колу байлануу” (бакыл, сараң) дешти. Өздөрүнүн колдору байланып калсын! Алар сүйлөгөн сөздөрү себептүү каргышка калышты. Андай эмес, Анын эки колу тең ачык жана Өзү каалагандай жакшылык кылат. (О, Мухаммад!) Сага Раббиң тарабынан түшүрүлгөн нерсе (Куран, ага ишенбегени үчүн) алардын көбүнүн күнөөлөрүн жана каапырлыгын көбөйтөт. Биз алардын арасына тээ Кыямат күнүнө чейин душмандык жана жек көрүүнү салып койдук. Качан (мусулмандарга каршы) согуш отун тутандырышса, аны Аллах өчүрүп турат. Алар жер бетинде бузукулук таратып (кезип) жүрүшөт. Аллах бузукуларды сүйбөйт.]]></translation>
<footnotes></footnotes>
</aya>
<aya number="65">
<translation><![CDATA[Эгер китеп берилгендер (Аллахка, периштелерине, бардык китептерине, бардык пайгамбарларына, акыретке жана тагдырга) ыйман келтирип, такыба болушса, Биз алардын (өткөндөгү) күнөөлөрүн кечирип, сөзсүз “Наим” (деп аталган) бейиштерге киргизебиз.]]></translation>
<footnotes></footnotes>
</aya>
<aya number="66">
<translation><![CDATA[Эгер алар Тоораттын, Инжилдин жана Раббиси тарабынан түшүрүлгөн нерселердин өкүмдөрүн толук аткарганда, үстүлөрүнөн (асмандан) жана астыларынан (жерден) ырыскыларды (мол) жешет болчу.[1] Алардын арасында (Тоорат, Инжил өкүмдөрүнө) ылайык жашагандары да бар. Бирок, көпчүлүгү өтө жаман иштерди жасашат!]]></translation>
<footnotes><![CDATA[[1] Бул аяттын маанисин тастыктаган дагы бир аятта Аллах таала айтат: “Эгер шаар элдери ыймандуу, такыбаалуу болушса, Биз аларга асмандан жана жерден береке эшиктерин ачып койобуз”.]]></footnotes>
</aya>
<aya number="67">
<translation><![CDATA[«О, пайгамбар! Раббиң тарабынан сага түшүрүлгөн нерсени (Ислам динин, бардык элдерге) жеткир! Эгер муну аткарбасаң, Аллахтын элчилигин жеткирбеген болосуң! Сени адамдардан Аллахтын Өзү сактайт. Аллах каапыр коомду туура жолго баштабайт».]]></translation>
<footnotes></footnotes>
</aya>
<aya number="68">
<translation><![CDATA[«Айткын: “Эй, китеп берилгендер! Силер качан Тооратка, Инжилге жана силерге Раббиңер тарабынан түшүрүлгөн (бардык) өкүмдөргө толук моюн сунмайынча эч бир динде эмессиңер. (О, Мухаммад!) Сага Раббиңден түшүрүлгөн нерсе (Куран) алардын көпчүлүгүнүн күнөө-каапырлыгын көбөйтүүсү шексиз. Сен каапыр коомдорго капа болбо».]]></translation>
<footnotes></footnotes>
</aya>
<aya number="69">
<translation><![CDATA[Акыйкатта, ыйман келтиргендер, яхудилер, бутка сыйынбагандар[1] жана христиандардын арасынан кимиси (Жалгыз) Аллахка жана Акырет күнүнө ишенип, жакшы амалдарды жасаса, Раббисинин алдында аларга арналган сооп-сыйлыктары даяр! Акыретте алар үчүн коркунуч (тозок) жок жана алар кайгы-капага батышпайт.]]></translation>
<footnotes><![CDATA[[1] Алар пайгамбарыбыз саллаллоху алайхи ва салламдын доорунда эч бир жасалма динге ээрчибей, буттарга сыйынбай таза табияттары менен жашаган адамдар.]]></footnotes>
</aya>
<aya number="70">
<translation><![CDATA[Биз Исраил урпактарынан ант-убадасын алып, пайгамбарларды жибердик. Качан аларга бир пайгамбар напсилери каалабаган өкүмдү алып келсе, кээ бирөөлөрүн “жалганчы” деп, кээ бирөөлөрүн өлтүрүштү.]]></translation>
<footnotes></footnotes>
</aya>
<aya number="71">
<translation><![CDATA[Жана “Бизге бүлгүн (азап) болбойт” деп ойлошуп, (чындыктын алдында) сокур-дүлөй болуп алышты. Кийин (тообо кылышканда) Аллах алардын тооболорун кабыл алды. (Бирок) кийин алардан көпчүлүгү кайрадан сокур, дүлөй болуп алышты. Аллах алардын кылмыштарын көрүүчү.]]></translation>
<footnotes></footnotes>
</aya>
<aya number="72">
<translation><![CDATA[“Аллах – бул Марямдын уулу Иса” дегендер анык каапыр болушту. Чындыгында, Иса-Масих аларга: “О, Исраил урпактары! Менин да, силердин да Раббиңер Аллахка гана ибадат кылгыла! Кимде-ким Аллахка (мениби же башканыбы) шерик кылчу болсо, Аллах аны бейишке киргизбейт жана анын жайы тозок болот. Өзүнө залым кылуучуларга жардамчы болбойт!]]></translation>
<footnotes></footnotes>
</aya>
<aya number="73">
<translation><![CDATA[“Аллах – үчөөнүн үчүнчүсү”[1] дегендер да анык каапыр болушту! Жалгыз Кудай - Аллахтан башка бир да (сыйынууга татыктуу) кудай жок! Эгер сүйлөгөн (ката) сөздөрүнөн кайтышпаса, аларга окшогон каапырларды жан ооруткан азап кармайт!]]></translation>
<footnotes><![CDATA[[1] Христиандардын дагы бир жамааты “Аллах үчөөнүн (Аллах, Иса, Ыйык Рух) үчүнчүсү”, алардын үчөөндө тең кудайлык касиети бар” - деп ишенишет.]]></footnotes>
</aya>
<aya number="74">
<translation><![CDATA[Аллахка тообо кылып, (жалгыз Өзүнө сыйынып) Андан күнөөлөрүн кечирүүнү сурашпайбы?! (Эгер ошентчү болсо) Аллах - Кечиримдүү, Ырайымдуу.]]></translation>
<footnotes></footnotes>
</aya>
<aya number="75">
<translation><![CDATA[Марямдын уулу Иса болгону, пайгамбар. Андан мурун да пайгамбарлар өткөн. Анын апасы «сиддика» (илимдүү, таза, ыйман-ибадаттуу) аял болгон. Экөө тең тамак-аш жеп жүрүшкөн.[1] Биз аларга Өз аяттарыбызды кандай баяндап бергенибизди жана (ушуга да карабай) алардын (Аллах жөнүндө) кандай дооматтарды ойлоп чыгаргандарын көрүп койгун.]]></translation>
<footnotes><![CDATA[[1] Бул алардын кудай эмес экенине эң чоң далил. Анткени, Кудай деген эч нерсеге муктаж болбогондой, тамак-ашка да муктаж болбойт. Кээ бир христиан жамааттары Марямды пайгамбар деп да ишенишет. Муну кайдан алышты. Марям болгону бир сиддика – таза, ибадаттуу, такыба кыз эле. Ал эми, Аллах таала: { وَمَا أَرْسَلْنَا مِن قَبْلِكَ إِلَّا رِجَالًا نُّوحِي إِلَيْهِمْ ْ} «Биз (Оо, Мухаммад), сенден мурда жалаң эркектерден гана пайгамбар жиберип, аларга вахий кылганбыз» деген аятта аял затынан пайгамбар жибербегенин айткан.]]></footnotes>
</aya>
<aya number="76">
<translation><![CDATA[Айткын: “(О, христиандар!) Силер Аллахтан башка, силерге пайда да, зыян да бере албаган нерселерге сыйынасыңарбы?! Аллах Угуучу, Билүүчү!»]]></translation>
<footnotes></footnotes>
</aya>
<aya number="77">
<translation><![CDATA[Айткын: “О, китеп берилгендер! Диниңерде кыянаттык менен чектен чыкпагыла! Мындан мурун адашкан, көп адамдарды адаштырган жана түз жолдон тап-такыр адашып кеткен элдин каалоолоруна ээрчип кетпегиле.]]></translation>
<footnotes></footnotes>
</aya>
<aya number="78">
<translation><![CDATA[Исраил урпактарынан каапыр болгондору Дауд жана Марямдын уулу Исанын тили менен каргышка калышкан! Бул (каргыш) күнөө кылгандары жана чектен чыккандары себептүү болду.]]></translation>
<footnotes></footnotes>
</aya>
<aya number="79">
<translation><![CDATA[(Дагы) алар жасап жаткан күнөө иштерден бири-бирин кайтарышкан эмес. Бул иштери кандай жаман![1]]]></translation>
<footnotes><![CDATA[[1] Арам иштен кайтарбай коюунун төмөндөгүчө кесепеттери тиет: 1. Адамдын динге болгон кайраты өчөт. 2. Арамкор, бузукуларды андан бетер оолуктурат. Жакшылык тарапкерлерин алсыздандырат. 3. Илим (Шарият) азайып, наадандык көбөйөт. 4. Жаман жоругуна эч ким “кой” дебеген соң, билип-билбей жасап жаткандар “бул адаттагы эле иш турбайбы” деп, адал санап калышат. 5. Адеп кайталана берген жаман иш, адатка айланган соң, жакшылык сүрөтүндө көрүнүп калат. Мына ошондуктан, Аллах таала аяттын акырында: “Бул иштери кандай жаман!” - деп эскертип жатат.]]></footnotes>
</aya>
<aya number="80">
<translation><![CDATA[Алардын көпчүлүгү каапырларды дос кылып алганын көрөсүң. Өз баштарына өздөрү келтирип алган - Аллахтын аларга болгон жек көрүүсү кандай жаман! Алар азапта түбөлүк калышат!]]></translation>
<footnotes></footnotes>
</aya>
<aya number="81">
<translation><![CDATA[Эгер алар Аллахка, пайгамбарга жана пайгамбарга (Аллахтан) түшүрүлгөн нерсеге ыйман келтиришкенде, каапырларды дос кылып алмак эмес. Бирок, алардын көпчүлүгү (каапырды дос туткан) бузукулар.]]></translation>
<footnotes></footnotes>
</aya>
<aya number="82">
<translation><![CDATA[(О, Мухаммад!) Сен, момундарга адамдардан эң катуу душман болгону - яхудилер жана мушриктер экенин көрөсүң. Ал эми, “Биз - христиандарбыз” дегендери, момундарга жакыныраак дос экенин көрөсүң. Мунун себеби алардын арасында (яхудилер сыяктуу орой эмес) дин аалымдары жана кечилдери бар, Алар текеберленишпейт.]]></translation>
<footnotes></footnotes>
</aya>
<aya number="83">
<translation><![CDATA[Алар пайгамбарга түшүрүлгөн нерсени (Куранды) уккан кезде, өздөрүнө тааныш болгон акыйкат(ты укканы) себептүү, көздөрү жашка толгонун көрөсүң. (Анан алар): “О, Раббибиз! Биз ыйман келтирдик! Бизди (Аллахтын жалгыздыгына эң туура) күбөлүк берүүчүлөрдүн (мусулмандардын) катарына жазып кой! - дешет.]]></translation>
<footnotes></footnotes>
</aya>
<aya number="84">
<translation><![CDATA[Бизге эмне болгон, Аллахка (туура) ыйман келтирбей жана бизге келген акыйкатка ишенбей туруп эле, Раббибиз бизди жакшы коомдор (мусулмандар) менен бирге бейишке киргизүүсүн үмүт кылып жүрүптүрбүз?!” - дешет.]]></translation>
<footnotes></footnotes>
</aya>
<aya number="85">
<translation><![CDATA[Аллах аларды, (чын жүрөктөн) айткан сөздөрү (ыймандары) себептүү, астынан дарыялар аккан бейиштер менен сыйлады. Алар анда түбөлүк калышат. Бул - жакшы иштерди кылуучу адамдардын сыйлыгы!]]></translation>
<footnotes></footnotes>
</aya>
<aya number="86">
<translation><![CDATA[Ал эми, каапыр болуп, Биздин (анык чындыкты чагылдырып турган) аяттарыбызды жалганга чыгаргандар - тозок ээлери!]]></translation>
<footnotes></footnotes>
</aya>
<aya number="87">
<translation><![CDATA[О, ыйман келтиргендер! Аллах силерге адал кылган таза нерселерди арам кылып албагыла! Жана чектен чыкпагыла! Чынында, Аллах чектен чыккандарды жакшы көрбөйт![1]]]></translation>
<footnotes><![CDATA[[1] Кээ бир адамдар, кандайдыр себептер менен “Мен эгер паландай ишти аткара албай калсам...” деп ант ичип, өзүнө-өзү кээ бир адал тамак-ашты, же болбосо, аялын арам кылат. Мисалы, “Ошол ишти бүтмөйүнчө аялыма жакындашпайм” деген сыяктуу. Аллах бул аятта ушул аша чапкан чек бузуудан мусулмандарды эскертүүдө.]]></footnotes>
</aya>
<aya number="88">
<translation><![CDATA[Аллах силерге ырыс кылып берген адал-таза нерселерди (өзүңөргө арам кылып албай) жей бергиле. Өзүңөр ыйман келтирген Аллахтан корккула!]]></translation>
<footnotes></footnotes>
</aya>
<aya number="89">
<translation><![CDATA[Аллах силерди кем чонтойлук кылып (ойлонбой) берген антыңар үчүн азаптабайт. А, бирок, жүрөгүңөргө бекем түйгөн антыңар үчүн (эгер аткарбасаңар) азаптайт. Эми анын (ант ичип, аткарбай койгондун) төлөмү - үй-бүлөңөрдү тамактандырган орточо тамак менен он кедейди тойгузуу же кийинтүү же болбосо, бир кулду эркиндикке чыгаруу. Ким муну таппай калса, үч күн орозо кармоо. Ушул - берген жана бузуп койгон антыңардын төлөмү. Бирок, антыңарды сактагыла! Шүгүр кылуучу (пенделерден) болууңар үчүн Аллах силерге аяттарын ушинтип баяндайт.]]></translation>
<footnotes></footnotes>
</aya>
<aya number="90">
<translation><![CDATA[О, ыймандуу адамдар! Чынында, арак,[1] кумарпоздук, сыйынуу үчүн орнотулган буттар жана «азлам» (төлгө ача турган таякчалар) шайтандын иштеринен болгон ыпластык! Андан сак болгула, (тозоктон) кутулаарсыңар.]]></translation>
<footnotes><![CDATA[[1] Аяттын арабча текстинде «хамр» деп келген сөз аракты гана эмес, бардык мас кылуучу ичимдиктерди түшүндүрөт.]]></footnotes>
</aya>
<aya number="91">
<translation><![CDATA[Арак жана кумар себептүү шайтан силердин араңарга жек көрүү жана душманчылык салууну жана силерди намаздан, Аллахты эскерүүдөн тосууну каалайт! Эми, кайтасыңарбы?!]]></translation>
<footnotes></footnotes>
</aya>
<aya number="92">
<translation><![CDATA[(О, ыймандуулар) Аллахка, пайгамбарга моюн сунгула. (Экөөнө күнөөкөр болуудан) абайлагыла! Эгер, жүз бурсаңар, билип алгыла: Биздин элчибиздин мойнуна анык жеткирүүдөн башка милдет жүктөлгөн эмес.]]></translation>
<footnotes></footnotes>
</aya>
<aya number="93">
<translation><![CDATA[Ыйман келтирип, жакшы иштерди кылып жүргөн адамдар үчүн - эгер такыба, ыймандуу, жакшы иш кылган киши болсо - мурун (арактын) даамын татып койгонунда күнөө жок. Кийин (арамдыгы жөнүндө аят түшкөн соң) такыба, ыймандуу болушса, кийин дагы такыба(раак) болуп, жакшы иштерди жасаса, Аллах жакшы иш жасагандарды сүйөт.]]></translation>
<footnotes></footnotes>
</aya>
<aya number="94">
<translation><![CDATA[О, ыйман келтиргендер! Аллах эч ким көрбөгөн жерде Өзүнөн корккон кишини билүү үчүн силерди колуңар жана найзаңар жете турган бир аз олжо менен сынайт.[1] Ушундан соң ким чектен чыкса, ага жан ооруткан азап бар.]]></translation>
<footnotes><![CDATA[[1] Аллах ихрамдагы адамдарга “өлтүрбөгүлө” деп буюруп, бирок, эч ким жок жерде олжону жанына келтирип койот. Адамдын ыйманын Аллах ушинтип сынайт. Эл арасында такыба көрүнгөн кээ бир адамдардын чыныгы ыйман-такыбасы ошондо сыналат.]]></footnotes>
</aya>
<aya number="95">
<translation><![CDATA[О, ыйман келтиргендер! Ихрамда турганыңарда аңчылык кылбагыла! Кимиңер билип туруп аны өлтүрсө, жазасы - өзүнүн (төө, уй, кой-эчки сыяктуу) жандыктарынын арасынан өлтүргөнүнө тең болгонун Каабага жеткирилип (союлчу) белек катарында тандайт. Бул ишке (тандоого) өзүңөрдүн араңардан эки адилеттүү киши калыс өкүмдарлык кылат.[1] Же болбосо (экинчи жазасы) - жакыр-кедейлерди тамактандыруу[2] же ушуга тең[3] орозо кармап берүү, кылмышынын жазасын тартышы үчүн. Аллах өткөн ишти кечирди. Ал эми, ким (арам ишке) кайтса, Аллах андан өч алат. Аллах Кудуреттүү, өч алуучу.]]></translation>
<footnotes><![CDATA[[1] Сахабалар - Аллах алардан ыраазы болсун - төмөндөгүчө өкүм кылышкан: көгүчкөнгө - кой, төө куш үчүн уйдан чоңураак жандык, ал эми, зебра сыяктуу жаныбарлар үчүн уй, өгүз, ж.б.у.с жандыктар төлөнөт. Эгер окшошу табылбаса, баасы тең болгонун төлөйт.
[2] Бул - жандыгы жок, бирок акчасы бар күнөөкөрдүн жазасы. Мында ал өлтүргөн олжосуна теңелген жандыктын баасына тең акчага же тамак-ашка канча мискин-кедейди тойдуруш мүмкүн болсо, ошончосун тойдурат.
[3] "Ушуга тең" дегени ар бир мискин үчүн жарым саа. Жарым саа тамактын теңи - бир күн. Бир саа орточо эсеп менен эки жарым, үч килограммга барабар. Абу Ханифада 1 саа 4 килограммга тең.]]></footnotes>
</aya>
<aya number="96">
<translation><![CDATA[Силерге деңиздин олжосу жана (өлүп, жээкке чыгып калган) тамагы (ихрамда болсоңор да) адал кылынды, силерге жана башка мусапырларга пайда болсун үчүн. Бирок, ихрамда турганыңарда, силер үчүн кургактыкта аң уулоо арам. (Кыяматта) Анын алдына чогула турган Аллахтан корккула!]]></translation>
<footnotes></footnotes>
</aya>
<aya number="97">
<translation><![CDATA[Аллах Каабаны – Байт аль-Харамды, согуш арам кылынган айларды, Аллахка арналган белек-жандыктарды жана (ал жандыктардын мойнуна асып коюлган) мончокторду адамдар үчүн тууралыктын негизи кылып койду. Бул (нерсе) Аллах асмандар жана жердеги нерселерди билерин аңдооңор үчүн. Аллах ар бир нерсени Билүүчү!]]></translation>
<footnotes></footnotes>
</aya>
<aya number="98">
<translation><![CDATA[Билип койгула, Аллах – катуу азап берүүчү жана Аллах – Кечиримдүү, Мээримдүү]]></translation>
<footnotes></footnotes>
</aya>
<aya number="99">
<translation><![CDATA[Пайгамбардын милдети (динди) жеткирүү гана. Ал эми, жашыруун жана ашкере кылган ишиңердин баарын Аллах билет (жана ошого жараша эсептешет).]]></translation>
<footnotes></footnotes>
</aya>
<aya number="100">
<translation><![CDATA[Айт: «Эгер сени ыпыластыктын көптүгү кызыктырса да, “ыпыластык менен тазалык эч качан тең болбойт. О, акылмандар! Аллахтан корккула, жеңишке жетээрсиңер”.]]></translation>
<footnotes></footnotes>
</aya>
<aya number="101">
<translation><![CDATA[О, ыйман келтиргендер! Ар нерсени сурай бербегиле. (Жообу) билингенде өзүңөргө оор кылып аласыңар. Эгер алар жөнүндө сурасаңар, Куран түшүп жаткан мезгилде силерге маалым болот. Чынында, Аллах ал нерселерди (унчукпай коюу менен) кечирген болчу. Аллах - Кечиримдүү, Жумшак.]]></translation>
<footnotes></footnotes>
</aya>
<aya number="102">
<translation><![CDATA[Аларды (пайдасыз суроолорду) силерден мурунку адамдар (көп) сурап, каапырга айланып калышты.[1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам айтты: “Мен силерди эмнеден кайтарган болсом, - сактангыла. Эмнеге буюрган болсом, колуңардан келишинче аткаргыла. Силерден мурда өткөн элдер көп (бейчеки) суроолору жана пайгамбарларына каяша кылгандары себептүү өлүм табышкан”.]]></footnotes>
</aya>
<aya number="103">
<translation><![CDATA[Аллах “бахийраны” да, “саибаны” да, “васийланы” да, “хамийди”[1] да (силерге дин буйругу) кылган эмес. Бирок, каапырлар Аллахтын атынан жалган айтышат жана алардан көпчүлүгү акылсыз адамдар.]]></translation>
<footnotes><![CDATA[[1] Исламга чейинки (жахилият) доорунда арабдар ата-бабаларынан келе жаткан ырым боюнча, Аллахтын адал ырыскыларын өздөрүнө арам кылып: “Ушул Аллахтын буйругу” дешчү. Ошол ырым-жырымдарынын бири, алар беш бала тууган төөнү “бахийра” деп атап, кулагын тилип же минбей, же союп жебей өздөрүнө арам кылышчу. Дагы алар карып калган төө, уй же койду “саиба” деп атап, иштетпей, союп да жебей, бош коюп жиберишчү. Ошондой эле, удаама-удаа эки ургаачы бото тууган төөнү “васила” деп, ал эми, он бото төрөткөн эркек төөнү “хамий” деп аташып, этин да, кызматын да арам деп эсептешчү. Бул аятта Аллах, алардын бул жоруктары дин буйругу эмей эле, акылсыз ата-бабалары ойлоп чыгарган ырым-жырымдар экенин баяндаган.]]></footnotes>
</aya>
<aya number="104">
<translation><![CDATA[Качан (мушриктерге): “Аллах түшүргөн нерсеге (Куран өкүмдөрүнө) ээрчигиле” - деп айтылса, алар: “Жок, биз ата-бабаларыбыздын үрп-адаттарына ээрчийбиз” дешет. Эгер ата-бабалары эч нерсеге акыл жүгүртпөгөн жана туура жол таппаган адамдар болсо да (ошенте беришеби)?!]]></translation>
<footnotes></footnotes>
</aya>
<aya number="105">
<translation><![CDATA[О, ыйман келтирген адамдар! Өзүңөргө бекем болгула! Эгер туура жолго түшсөңөр, адашкандар силерге зыян тийгизе албайт. Баарыңардын кайтууңар - Аллахка. (Ошондо, Аллах) Силерге бардык ишиңердин кабарын берет.]]></translation>
<footnotes></footnotes>
</aya>
<aya number="106">
<translation><![CDATA[О, ыймандуулар! Силерден бирөөңөргө өлүм (белгилери) келип, осуят убактысы болгондо, өзүңөрдөн эки адыл адам араңардагы (осуятыңарга) күбө болсун! Же болбосо, (эгер мусулман адам табылбай калса) силерден башкалардан (яхуди же христиандардан) экөөсү (күбө) болсун, эгерде (башка) жерде сапарда болсоңор жана силерге өлүм кайгысы жетчү болсо. Ал эки (дини башка) күбөнү намаз (ибадат) кылып бүткөндө кармайсыңар (намаздын урматынан күбөлүктөрүндө жалган айтпас үчүн). Эгер алардан шектенчү болсоңор, (силердин талабыңар менен) “Биз бул күбөлүктү (эч кандай) баага сатып жибербейбиз, эгер тууган-туушканыбыз болсо да. Биз Аллах үчүн берген күбөлүгүбүздү жашырбайбыз. Эгер жашырчу болсок, анда күнөөлүүлөрдөн болуп калабыз” - деп ант ичишет.]]></translation>
<footnotes></footnotes>
</aya>
<aya number="107">
<translation><![CDATA[Эгер жанагы эки (дини башка) күбөнүн кыянат кылганына кандайдыр белги болуп калса, ал экөөсүнүн ордуна (өлүктүн) жакындарынан эки адам күбө болууга көбүрөөк акылуу. Алар дагы: “Биздин күбөлүгүбүз ал экөөсүнүн күбөлүгүнө караганда акыйкат. Биз (бул күбөлүгүбүздө) акыйкаттын чегинен чыкканыбыз жок. Эгер чыксак, анда залымдардан болуп калабыз” - деп, Аллахтын атына ант ичишет.]]></translation>
<footnotes></footnotes>
</aya>
<aya number="108">
<translation><![CDATA[Ушул (кылганыңар) - туура күбөлүк берилишине же болбосо, үстөккө-босток ант иче берүүлөрүнөн коркууларына жакыныраак өкүм. Аллахтан корккула жана угуп алгыла: Аллах моюн сунбаган - бузук адамдарды туура жолго баштабайт.]]></translation>
<footnotes></footnotes>
</aya>
<aya number="109">
<translation><![CDATA[(Кыямат) Күндө Аллах пайгамбарларды чогултуп: “(даават кылган элиңер тарабынан) эмне жооп алдыңар?” - деп сурайт. Алар: “(О, Рабби!) Билбейбиз. Албетте, кайып нерселерди Өзүң гана Билүүчүсүң” - дешет.]]></translation>
<footnotes></footnotes>
</aya>
<aya number="110">
<translation><![CDATA[(О, Мухаммад!) Эстегин, Аллах айтты: “О, Марямдын уулу Иса! Менин сага жана апаңа берген жакшылыгыңды эстегин. Анткени, Мен сени Ыйык Рух (Жебирейил периште) менен кубаттаганымда, адамдарга бешикте (апаңды актап) жана чоңойгонуңда (элдерди Аллахтын Жолуна даават кылып) сүйлөгөнсүң. Эстегин, бир кезде, Мен сага Китепти, Хикматты (Шарият сырларын), Тооратты жана Инжилди үйрөттүм. Дагы бир кезде: Менин уруксатым менен ылайдан куштун сөлөкөтүн жасап, ага үйлөгөнүңдө, ал (жандуу) куш болуп калды. Менин уруксатым менен сокурларды, пес (ала) оорулуларды айыктыргансың. Менин уруксатым менен өлүктөрдү (тирилтип, мүрзөлөрүнөн) чыгаргансың жана Мен сени Исраил урпактары (яхудилер) коомунан сактадым. Сен аларга (ушунча) моожизаларды алып келсең да, алардын арасынан каапыр болгон адамдар: “Бул - анык сыйкыр” - дешкен.]]></translation>
<footnotes></footnotes>
</aya>
<aya number="111">
<translation><![CDATA[Мен (сага) шакирт болгондордун жүрөгүнө "Мага ыйман келтиргиле жана пайгамбарыма ишенгиле!" - деп илхам салганымда, алар: (О, Рабби!) Биз ыйман келтирдик” Өзүң күбө бол: Биз - мусулмандарбыз!” - дешкен.]]></translation>
<footnotes></footnotes>
</aya>
<aya number="112">
<translation><![CDATA[Дагы бир кезде шакирттер айтышты: “О, Мариямдын уулу Иса! Раббиң бизге асмандан (ичинде тамак-ашы менен) дасторкон түшүрүп бере алабы?” (Иса) айтты: “Эгерде ыймандуу болсоңор Аллахтан корккула!”]]></translation>
<footnotes></footnotes>
</aya>
<aya number="113">
<translation><![CDATA[Алар айтышты: “Биз (шек келтиргенибиз жок, болгону) андан жеп, жүрөктөрүбүз канааттансын дедик жана сен бизге туура сүйлөгөнүңдү билип, ага (дасторконго) күбө болууну гана кааладык”.]]></translation>
<footnotes></footnotes>
</aya>
<aya number="114">
<translation><![CDATA[Мариямдын уулу Иса айтты: “О, Раббибиз! Бизге асмандан дасторкон түшүр! Ал бизге: абалкыларыбызга да, акыркыларыбызга да майрам жана Сенден бир мужиза-керемет болуп калаар! Бизге ырыскы бере көр! Өзүң эң жакшы ырыскы берүүчүсүң!”]]></translation>
<footnotes></footnotes>
</aya>
<aya number="115">
<translation><![CDATA[Аллах айтты: “Мен аны силерге түшүрөмүн. Бирок, андан кийин ким каапыр болсо, Мен аны, ааламда эч кимди азаптабаган азап менен азаптаймын!]]></translation>
<footnotes></footnotes>
</aya>
<aya number="116">
<translation><![CDATA[«Бир кезде Аллах айтты: “О, Мариямдын уулу Иса! Сен адамдарга: “Аллахты таштап, мени жана апамды кудай кылып алгыла” - деген белең?! (Иса) айтты: “О, Раббим! Сен (шериктен) Аруу-Тазасың! Менин акым жок нерсени айтуу мага туура келбейт! Эгер айтканымда, Сен аны билмексиң. Сен менин жүрөгүмдөгүнү билесиң. Бирок, мен Сенде болгон нерсени биле албаймын. Сен - кайыптарды да эң жакшы Билүүчүсүң!»]]></translation>
<footnotes></footnotes>
</aya>
<aya number="117">
<translation><![CDATA[Мен аларга Өзүң буюрган (төмөнкү) сөздөрдү гана айткамын: “Менин жана силердин (жалгыз) Раббиңер - Аллахка гана ибадат кылгыла!” Мен алардын ичинде турган (ар бир) мезгилде алардын үстүндө (Сенден башкага сыйынышпасын деп) күбө болуп турдум. Ал эми, Сен мени(н жердеги жашоо мөөнөтүмдү бүтүрүп, Өзүңө көтөрүп) алганыңда[1] аларга Өзүң күзөтчү болуп калгансың. Өзүң бардык нерселерге Күбөсүң.]]></translation>
<footnotes><![CDATA[[1] Ал эми Сен менин Жер бетиндеги мөөнөтүмдү толук бүтүргөнүңдө жана мени асманга көтөрүп алганыңда... (Тафсирул Муяссар)]]></footnotes>
</aya>
<aya number="118">
<translation><![CDATA[Эгер аларды азаптасаң - Өзүңдүн пенделериң. Эгер кечирсең - Өзүң Кудуреттүү, Даанышмансың!”]]></translation>
<footnotes></footnotes>
</aya>
<aya number="119">
<translation><![CDATA[Аллах айтты: «Ал Күндө ыйманы чын адамдарга чынчылдыгы пайда берет. Аларга, түбөлүк кала турган жана астынан дарыялар агып турган бейиштер бар! Аллах алардан, алар Аллахтан ыраазы болушат. Бул - эң улуу жеңиш!]]></translation>
<footnotes></footnotes>
</aya>
<aya number="120">
<translation><![CDATA[Асмандарда, Жерде жана экөөсүнүн арасындагынын баары Аллахтын мүлкү! Ал бардык нерсеге Кудуреттүү!»]]></translation>
<footnotes></footnotes>
</aya>
</sura>
<sura number="6">
<aya number="1">
<translation><![CDATA[Асмандарды жана жерди жаратып, нур менен караңгылыктарды бар кылган Аллахка мактоолор![1] Кийин, Раббисине каапыр болгон адамдар Ага башкаларды тең (шерик) кылып жатышат!]]></translation>
<footnotes><![CDATA[[1] Бул аяттагы көңүл бурууга ылайык болгон нерсе: Аллах “Нур” сөзүн жекелик сан түрүндө, “караңгылыктарды” көптүк түрүндө келтирди. Мунун мааниси, Аллахтын жолунан адаштырган азгырык-караңгылык жолдору санаксыз болгону менен Аллахка алып баруучу нурдуу, акыйкат жолу бирөө гана экенин билгизет.]]></footnotes>
</aya>
<aya number="2">
<translation><![CDATA[Ал (оболу) силерди ылайдан жаратты. Кийин (ушул дүйнөдө жашооңор үчүн, “өмүр” деген) мөөнөттү белгиледи. Анын алдында (дагы бир) белгиленген мөөнөт (Акырет жашоосу) бар. Ушундан кийин (о, каапырлар) силер дагы эле (Кыяматтан) шектенип жатасыңар.]]></translation>
<footnotes></footnotes>
</aya>
<aya number="3">
<translation><![CDATA[Ал, Асмандарда да, Жерде да (жалгыз) Аллах. Ал силердин (бардык) жашыруун жана ашкере ишиңерди билет. Дегеле, бардык жасаган ишиңерди билип турат.]]></translation>
<footnotes></footnotes>
</aya>
<aya number="4">
<translation><![CDATA[Аларга (каапырларга) Раббисинин (чындыкты анык көргөзгөн) аяттарынын бири келээр замат (аны угуп, ой жүгүртүп көрүүнүн ордуна) дароо андан жүз буруп кетишти.]]></translation>
<footnotes></footnotes>
</aya>
<aya number="5">
<translation><![CDATA[Алар өздөрүнө келген кезде акыйкатты[1] жалганга чыгарышты (жана шылдыңдашты). Эми жакында аларга шылдыңдаган нерселеринин кабары келет.]]></translation>
<footnotes><![CDATA[[1] Курандагы кабарларды.]]></footnotes>
</aya>
<aya number="6">
<translation><![CDATA[Алар көрүшпөйбү: Биз алардан мурда нечендеген (каапыр) муундарды жок кылганбыз. (О, каапырлар!) Биз силерге бербеген жердеги орундарды аларга берген элек, (үстүнөн) жамгырды берекелүү жаадырып, астынан дарыяларды агызып койгон элек. Анан Биз аларды күнөөлөрү үчүн (апаат-кырсыктар менен) кыйратып, артынан башка муунду алып келдик.]]></translation>
<footnotes></footnotes>
</aya>
<aya number="7">
<translation><![CDATA[(О, Мухаммад!) Эгер Биз сага кагазга жазылган китепти (бүтүн бойдон) түшүрсөк жана аны өз колдору менен кармап көрүшсө да, каапыр болгон адамдар: “Бул - анык сыйкыр” – деп айтышмак.]]></translation>
<footnotes></footnotes>
</aya>
<aya number="8">
<translation><![CDATA[Алар: “Ага (Мухаммадга жардам берүүчү) бир периште түшсө болбойт беле?” - дешет. Эгер биз периште түшүрчү болсок (жана алар аны өз көздөрү менен көргөндөн кийин деле ишенишпесе) анда, ошол замат иш бүтмөк. Аларга мөөнөт берилмек эмес.[1]]]></translation>
<footnotes><![CDATA[[1] Анык, көрүнгөн далил келгенде ошол замат ишенбегендерге, мөөнөт берилбейт. Дароо “иштери бүтүрөлөт” (өлтүрүп), жок кылынат.]]></footnotes>
</aya>
<aya number="9">
<translation><![CDATA[Эгер Биз аны (пайгамбарды) периште кылсак деле, эркек (кейпинде) кылмакпыз жана аларга өздөрү тумандаткан нерсени (андан бетер) тумандатмакпыз.[1]]]></translation>
<footnotes><![CDATA[[1] Мушриктердин “Пайгамбарга периште түшүрсө болбойт беле?”, “Адамдан да пайгамбар болот бекен?”, “Пайгамбар периштеден болсо бир жөн” деген сыяктуу сөздөрдү таратуулары акыйкатты түшүнүү үчүн эмес, тетирисинче, анык-тунук акыйкаттын бетине күңүрттүк пардасын тартуу, адамдардын акыл-эсин тумандатуу үчүн эле. Адатта, яхудилер, христиандар жана Мекке мушриктери периштелерди нурдан жаратылганы үчүн аял киши кейипинде элестетишкен. (Чындыгында периштелер жыныска бөлүнбөйт) Жогорку аятта Аллах, периште-пайгамбар түшүрүүнү каалаганда деле, мушриктерди абдыратып коюш үчүн эркек киши сүрөтүндө түшүрүүсүн айтып, пайгамбарын шылдыңдаган адамдардын өздөрүн шылдыңдуу абалга салып коюуга кудуреттүү экендигин эскертүүдө.]]></footnotes>
</aya>
<aya number="10">
<translation><![CDATA[(О, Мухаммад! Алардын шылдыңына чөкпөгүн). Сенден мурунку пайгамбарларды деле шылдыңдашкан. Кийин алардын башына шылдыңдаган нерселери балээ болуп түшкөн.]]></translation>
<footnotes></footnotes>
</aya>
<aya number="11">
<translation><![CDATA[Айт (О, Мухаммад: “Эгер ишенбесеңер) жер бетин кезип, (пайгамбарларды) “жалганчы” – деген адамдардын акыбети (тагдыры) эмне менен бүткөнүн көрүп койгула!”]]></translation>
<footnotes></footnotes>
</aya>
<aya number="12">
<translation><![CDATA[Айт: “Асмандардагы жана жердеги нерселер кимдики?” Айткын: “Аллахка таандык!” Аллах Өзүнө Мээримдүүлүк - ырайымды жазып койгон. Аллах силерди шек-күмөнү жок Кыямат Күнүнө чогултат. (Оңолбой) өздөрүнө зыян кылгандар... Алар ыйман келтиришпейт.]]></translation>
<footnotes></footnotes>
</aya>
<aya number="13">
<translation><![CDATA[Күндүзү жана түнү жашагандардын баары Аллахтын мүлкү. Ал (бардык добушту) Угуучу, (бардык кылмышты) Билүүчү.]]></translation>
<footnotes></footnotes>
</aya>
<aya number="14">
<translation><![CDATA[Айткын: “Аллахтан башканы жардамчы кылмак белем?! Ал асмандар жана Жердин Жаратуучусу. Ал Өзү тамакка муктаж болбой, (бардык жан-жаныбарды) тамактандырат”. Айткын: “Мен (Аллахтын жалгыз Өзүнө) моюн сунгандардын эң алдыңкысы болууга буюрулдум” (Жана мага) “Эч качан мушриктерден болбогун!” (деп айтылды).]]></translation>
<footnotes></footnotes>
</aya>
<aya number="15">
<translation><![CDATA[Айткын: “Эгер мен (ширк келтирүү менен) Раббиме күнөөкөр болсом, Улук Күндүн азабынан коркомун”.]]></translation>
<footnotes></footnotes>
</aya>
<aya number="16">
<translation><![CDATA[Ошол Күндө кимден азап четтетилген болсо, демек ага Аллах ырайым кылыптыр жана бул – анык жеңиш!]]></translation>
<footnotes></footnotes>
</aya>
<aya number="17">
<translation><![CDATA[Эгерде Аллах сени (кембагалдык, оору, кайгы ж.б.у.с.) зыян менен кармаса, аны Өзүнөн башка эч ким арылта албайт. Ал эми, эгер бир жакшылык менен кармаса. Ал ар бир нерсеге Кудуреттүү.]]></translation>
<footnotes></footnotes>
</aya>
<aya number="18">
<translation><![CDATA[Ал пенделердин үстүнөн өкүмүн жүргүзүүчү жана ал - Даанышман, (бардыгынан) Кабардар!]]></translation>
<footnotes></footnotes>
</aya>
<aya number="19">
<translation><![CDATA[Айткын: “(Менин чынчылдыгыма) эң чоң күбө кайсы?” Айт: “Аллах! Ал мени менен силердин араңарда Күбө жана мага бул Куран аян-кабар түрүндө берилди, силерди жана ал (Куран) жеткен баардык адамдарды эскертүүм үчүн». (О, аян-кабардан жүз бургандар!) Силер: “Аллах менен бирге башка кудайлар бар” - деп күбөлүк бересиңерби?!” Айткын: “Мен (андай) күбөлүк бербеймин!” Айткын: “Албетте Ал - жалгыз (сыйынууга татыктуу) Кудай! А, мен болсо, силердин ширк амалыңардан тазамын!”[1]]]></translation>
<footnotes><![CDATA[[1] Исламдын негизи - Таухид (жалгыз Аллахка сыйынуу) Ал эми, Таухиддин негизи Аллахтан башка бардык «кудайлардан» жүрөктү тазалап алуу.]]></footnotes>
</aya>
<aya number="20">
<translation><![CDATA[Биз китеп берген адамдар (өздөрүнүн ыйык китептеринде алдын ала кабар берилгени себептүү) аны (Мухаммадды) өздөрүнүн балдарын тааныгандай таанышат. Алар өздөрүнө зыян кылышты. Эми алар ыйманга келишпейт.]]></translation>
<footnotes></footnotes>
</aya>
<aya number="21">
<translation><![CDATA[Эч ким (“Аллахтын баласы же шериги бар” деп) Аллахка жалаа жапкан, Анын аяттарын жалганга чыгарган адамдан өткөн залым эмес! Албетте, (андай) залымдар (тозоктон) кутулбайт.]]></translation>
<footnotes></footnotes>
</aya>
<aya number="22">
<translation><![CDATA[Биз ошол (Кыямат) Күндө алардын баарын чогултуп, мушриктерге: “(Аллахтын шериктери) деп эсептеген кудайыңар кана?” - дейбиз.]]></translation>
<footnotes></footnotes>
</aya>
<aya number="23">
<translation><![CDATA[Кийин алардын кыянат жооптору: “О, Раббибиз! Аллахка ант, биз мушрик эмес болчубуз” - деген сөздөр гана болот.]]></translation>
<footnotes></footnotes>
</aya>
<aya number="24">
<translation><![CDATA[Карачы, өздөрүнө кандай жалгандарды ойлоп тапканын жана (ойлорунан) чыгарган «кудайларынын» алардан жок болуп калганын.[1]]]></translation>
<footnotes><![CDATA[[1] Кыяматта мушриктер кудай деп сыйынып жүргөн ыйыктардын бардыгы аларга жардам бере албай, жок болуп калышат. Ал эми, аларды жолдон урган шайтан болсо, айыпты өздөрүнө жүктөйт.]]></footnotes>
</aya>
<aya number="25">
<translation><![CDATA[Алардан (мушриктерден) кээ бирөөлөрү (Куран окуганыңда) сени (карөзгөйлүк менен) угушат. Бирок, Биз алардын жүрөктөрүн - Куранды түшүнбөсүн үчүн - көшөгөлөп, кулактарын дүлөй кылып койдук. Эгер алар бардык моожизаларды көрсө да ишенишпейт. Жадагалса, сенин алдыңа талашып-тартышып келишкен кезде, каапырлар: “Бул (Куран) абалкылардын жомоктору” - дешет.]]></translation>
<footnotes></footnotes>
</aya>
<aya number="26">
<translation><![CDATA[Алар андан (башкаларды да) кайтарышат, өздөрү да алысташат. Бирок, (бул кылыгы менен) өздөрүн гана кыйроого түрткөндөрүн билбей калышат.]]></translation>
<footnotes></footnotes>
</aya>
<aya number="27">
<translation><![CDATA[(О, Мухаммад!) Аларды тозоктун үстүнө (тике) тургузуп койгондо: “Аттиң, (дүйнөгө) дагы бир жолу кайтарылсак, Раббибиздин аяттарын жалган дебей, момундардан болуп жашасак кана?!”- дегендерин көргөнүңдө...]]></translation>
<footnotes></footnotes>
</aya>
<aya number="28">
<translation><![CDATA[Андай эмес! Аларга мурда ичине каткан нерселери айкын болуп калган(дан улам ушинтип жатышат). Эгер (дүйнөгө) кайтарылса деле, тайманбастан (шариятта) тыйылган (арам) иштерди кылышмак. Анткени, алар - анык жалганчылар.]]></translation>
<footnotes></footnotes>
</aya>
<aya number="29">
<translation><![CDATA[Алар: “Ушул дүйнөдөгү жашообуздан башка жашоо жок. Биз кайрадан тирилбейбиз” - дешти.]]></translation>
<footnotes></footnotes>
</aya>
<aya number="30">
<translation><![CDATA[Алар Раббисинин алдына тургузулуп (Аллах): “Бул (кайра тирилүү) чындык эмес бекен?!”- деп сураганда, алардын: “Ооба, оо, Рабби! Чындык экен” - дегендерин жана (Аллах аларга): “Каапыр болгонуңар себептүү, эми азаптын даамын таткыла!” - дегенин сен бир көрсөң эле...]]></translation>
<footnotes></footnotes>
</aya>
<aya number="31">
<translation><![CDATA[Аллахка жолугууну “жалган” деген адамдар зыян тартышты! (Анткени,) Качан аларга (Кыямат) капысынан келип калганда, күнөөлөрүн жонуна көтөргөн абалдарында: “О-о-х! Дүйнө жашоосун (пайдасыз) өткөрүп жибергенибиз үчүн бизге кайгы! деп калышты. Алардын көтөргөн күнөөлөрү кандай жаман!]]></translation>
<footnotes></footnotes>
</aya>
<aya number="32">
<translation><![CDATA[Дүйнө жашоосу (тез өтүп кетүүчү) оюн-тамаша гана.Такыба кишилер үчүн Акырет жашоосу жакшы. Акылыңарды иштетпейсиңерби?!]]></translation>
<footnotes></footnotes>
</aya>
<aya number="33">
<translation><![CDATA[(О, Мухаммад!) Алардын сөздөрү сени капа кылганын көрүп турабыз. Алар сени гана “жалганчы” дешкен жок. Бирок залымдар Аллахтын аяттарын дагы четке кагып жатышат.[1]]]></translation>
<footnotes><![CDATA[[1] Мекке мушриктери Мухаммад саллаллоху алайхи ва салламды, пайгамбар боло электе, өтө урматташкан. Жадагалса ага эч кимге ыраа көрбөгөн “Амин” (эң ишеничтүү адам) деген ылакап ыйгарышкан. Анан, качан Мухаммад саллаллоху алайхи ва саллам Аллахтын аяттарын окуп, аны элге жая баштаганда “бул аяттар Аллахтын сөзү эмес, абалкылардын жомоктору” дешип, аларды четке кагышты.]]></footnotes>
</aya>
<aya number="34">
<translation><![CDATA[Сенден мурунку пайгамбарларга деле “жалганчы” деген жалаа жабылган жана алар бул жалаа-залымдыктарга Биздин жардамыбыз келгенге чейин сабыр кылышкан. Аллахтын (Курандагы) сөздөрүн эч ким башкасына алмаштыра албайт. Сага мурдагы пайгамбарлардын кабары келди го.]]></translation>
<footnotes></footnotes>
</aya>
<aya number="35">
<translation><![CDATA[Эгер алардын (акыйкаттан) бурулуп кетүүсү сага оор болсо, (аларды ээрчитип алууга кызыксаң) колуңан келсе, жерге (түшчү) жарака, асманга (чыкчу) шаты издеп, аларга (ишендире турган) бир моожиза таап бер! Эгер Аллах кааласа, Өзү аларды туура жолго чогултуп алмак! Сен илими тайкылардан болбогун!]]></translation>
<footnotes></footnotes>
</aya>
<aya number="36">
<translation><![CDATA[(О, Мухаммад, чакырыгыңа) уга турган адамдар гана жооп беришет. Ал эми, (жүрөгү) өлүктөр болсо, (бул дүйнөдө динди кабыл албайт) Аллах аларды кайра тирилтет. Анан Өзүнө кайтарылышат.]]></translation>
<footnotes></footnotes>
</aya>
<aya number="37">
<translation><![CDATA[Жана (мушриктер): “Ага (Мухаммадга) Раббисинен бир далил-моожиза түшсө экен” - дешет. Айткын: “Аллах (силер тилегендей) далилди түшүрүүгө да Кудуреттүү”. Бирок, алардын көпчүлүгү (акыйкатты) билишпейт.[1]]]></translation>
<footnotes><![CDATA[[1] Бул жерде мушриктер билбей калган акыйкат төмөндөгүчө: Эгер Аллах мушриктер тилегендей, өз пайгамбарынын колу же сөзү менен какыр чөлдөн булактарды чыгарып, дарыяларды агызып, көз ачып-жумгуча бак-бостондорду жаратып койсо деле болот. Ал буга Кудуреттүү. Бирок, ошондо да жүрөгү өлүк мушриктер, Мухаммад саллаллоху алайхи ва салламдын пайгамбарчылыгына моюн сунбаш үчүн дагы бир шоона эшпеген шылтоону табышат болчу. Анан көзгө көрүнүп турган далил - моожизаны тан албай койгону себептүү Аллах аларды ошол эле жеринде жок кылмак. Даанышман, Ырйымдуу Аллах, андан көрө аларга Куран аяттарынын үстүндө пикир кылууну жана ааламдардагы Аллахтын кудуретине далил болгон нерселерге акылдуу адамдын көзү менен кароону сунуш кылат.]]></footnotes>
</aya>
<aya number="38">
<translation><![CDATA[Жерде жүргөн - сойлогондун жана эки канаты менен асманда учкандын баары силер сыяктуу эле үммөт. Биз Китепте[1] (тагдырын жазбастан) эч нерсени калтырып койгон эмеспиз. Кийин (адамдардын бардыгы) Раббисине чогултулат.]]></translation>
<footnotes><![CDATA[[1] Бул аяттагы «Китеп» ааламдар жаралаардан илгери, Аллах таала жазган “Лаухул-Махфуз” деген Үлкөн Китеп. Аллах таала ал китепке баардык нерселердин тагдырын алдын ала жазган. Лаухул Махфуз - «Аль Казаау вал Кадар» деп аталган Аллах тааланын тагдыр-эрежесиндеги төрт баскычтын экинчиси. Ошентип, Аллах тааланын тагдыр эрежеси төмөндөгү төрт баскычтан турат: 1- Илим. Башкача айтканда, Аллах тааланын ар бир нерсени алдын ала билиши. 2 - Жазуу. Бул Аллах тааланын алдын ала билип, белгилеген тагдырларын, чечимдерин Лаухул Махфузга жазышы. 3 - Каалоо жана Кудурет. Бул Аллах тааланын ар нерсеге өтүүчү каалоосу жана кудурети. 4 - Жаратуу. Бул Аллах тааланын бардык макулуктарды, жадагалса, пенделердин пейилдерине чейин Лаухул Махфузда жазылгандай жаратышы. Бул аяттагы Китептен максат Курани Карим болушу да мүмкүн. Анда маани төмөндөгүчө болот: "Биз китепте (Куранда) эч нерсени калтырган эмеспиз (бардыгын жазганбыз)". Албетте, Куранда бардык нерселердин баяны жазылган. Дагы башка бир аятта Аллах Өзүнүн китебин: "Ар бир нерсеге баян" деп сыпаттаган.]]></footnotes>
</aya>
<aya number="39">
<translation><![CDATA[Биздин аяттарыбызды жалган дегендер (наадандык) караңгылыгында калган сокурлар жана дүлөйлөр. (Алар акыйкатты көрө да, уга да алышпайт) Аллах Өзү каалаган пендесин адаштырат жана каалаган пендесин туура жолго салат.]]></translation>
<footnotes></footnotes>
</aya>
<aya number="40">
<translation><![CDATA[(Мушриктерге) айткын: “Эгер чынчыл болсоңор айткылачы, силерге Аллахтын азабы же Кыямат келип калса, Аллахтан башкага (жардам сурап) дуба кыласыңарбы?!”]]></translation>
<footnotes></footnotes>
</aya>
<aya number="41">
<translation><![CDATA[Жок! Ага гана дуба кыласыңар! Ал эгер кааласа силер дуба кылып сураган нерседен (азаптан) арылтат. Ал эми, Аллахка шерик кылган “кудайыңарды” (башыңарга азап түшкөндө) унутуп койосуңар.]]></translation>
<footnotes></footnotes>
</aya>
<aya number="42">
<translation><![CDATA[Биз (о, Мухаммад!) сенден мурунку элдерге да пайгамбарларды жибергенбиз. (Бирок, пайгамбарларды «жалганчы» дешкенден) кийин аларды тообо кылып, баш ийүүлөрү үчүн балээ - зыяндар менен кармадык.]]></translation>
<footnotes></footnotes>
</aya>
<aya number="43">
<translation><![CDATA[Аларга биздин балээ - зыяныбыз келгенде тообо кылышса болмок! Бирок, жүрөктөрү таш болуп калган жана шайтан аларга (күнөө иштерин) кооздоп көргөзгөн!]]></translation>
<footnotes></footnotes>
</aya>
<aya number="44">
<translation><![CDATA[Анан, өздөрүнө эскертилген нерселерди (балээ-зыяндарды) унутуп (шайтанга жетеленип) калышканда, Биз аларга бардык нерселердин эшигин ачык койдук.[1] Өздөрүнө берилген нерселер менен сүйүнүп турганда, капыстан, (күтпөгөн балээ менен) кармап койдук эле, дароо үмүтсүз абалда калышты.]]></translation>
<footnotes><![CDATA[[1] Алар байлыкта, илимде, жыргал жашоо себептеринде деги эле дүйнөдө жогорку жетишкендикке жетишти.]]></footnotes>
</aya>
<aya number="45">
<translation><![CDATA[Мына ушинтип, залым адамдардын “куйругу кесилди” (тукум курут кылынды). Ааламдардын Раббиси - Аллахка мактоолор болсун!]]></translation>
<footnotes></footnotes>
</aya>
<aya number="46">
<translation><![CDATA[Айт (о, Мухаммад): “Кандай дейсиңер, эгер Аллах силердин көзүңөрдү, кулагыңарды алып жана жүрөгүңөргө мөөр басып койсо, аларды Аллахтан башка кайсы “кудай” кайтарып бере алат?!” Биз далилдерди кандай тизмектеп келтиргенибизди жана (ушуга да көзү ачылбай) кийин бурулуп кетишкенин көрүп ал.]]></translation>
<footnotes></footnotes>
</aya>
<aya number="47">
<translation><![CDATA[Айткын: “(Оо, мушриктер), айткылачы, эгер силерге Аллахтын азабы капыстан же ачык эле келсе, залым (мушрик) адамдардан башка ким кыйратылат?!”]]></translation>
<footnotes></footnotes>
</aya>
<aya number="48">
<translation><![CDATA[Биз пайгамбарларды (бейиштен) сүйүнчү кабар берүүчү жана (тозоктон) эскертүүчү кылып жиберебиз. Эми, ким ыйман келтирип, жакшы иштерди жасаса, аларга коркунуч да, кайгы-капа да жок.]]></translation>
<footnotes></footnotes>
</aya>
<aya number="49">
<translation><![CDATA[Ал эми, Биздин аяттарыбызды жалганга чыгарган адамдар, жасаган бузук иштери үчүн азапка салынат!]]></translation>
<footnotes></footnotes>
</aya>
<aya number="50">
<translation><![CDATA[Айткын: “Мен силерге “Менин алдымда Аллахтын казыналары бар” дебеймин.[1] Дагы мен кайыпты да билбеймин, жана мен силерге “Мен - периштемин” деп да айтпаймын. Мен өзүмө аян-кабар кылынган нерселерди гана ээрчиймин”. Айткын: “Сокур менен көздүү киши тең боло алабы? Пикир кылбайсыңарбы?!”]]></translation>
<footnotes><![CDATA[[1] Бул аят менен пайгамбарыбыз эч бир адамга өз каалоосу менен байлык, ырыскы, ден-соолук, бакыт-таалай, кыскасы пайда бере албастыгын айтууга буюрулду.]]></footnotes>
</aya>
<aya number="51">
<translation><![CDATA[Сен Раббисине чогулуудан корко турган адамдарды аны (Куран) менен эскерткин. Аларга Андан башка дос-башчы да, шапаатчы да жок. Такыба болушса кана!]]></translation>
<footnotes></footnotes>
</aya>
<aya number="52">
<translation><![CDATA[Эртели-кеч Раббисине, Анын Жүзүн (ыраазылыгын) каалап дуба кылган кишилерди (алдыңдан) кетирбегин! Алардын эсебинен сага эч нерсе жок. Сенин эсебиңден аларга эч нерсе жок. Аларды кетирип, залым адамдардан болбогун![1]]]></translation>
<footnotes><![CDATA[[1] Курайш уруусунун бай-манаптарынан бир нечеси Мухаммад саллаллоху алайхи ва салламга: “Эгер биз ыйманга кирип, сени менен отурушубузду кааласаң, тиги селсаяк-кедейлерди айдагын. Биз алар менен бирге отурууга арданабыз” дегенде, Аллах ушул аятты түшүргөн.]]></footnotes>
</aya>
<aya number="53">
<translation><![CDATA[“Биздин арабыздагы Аллах жакшылык бергендер - ушуларбы?!” деп, (текеберленип) сурагандары үчүн Биз аларды (бай-кедей кылып) бири-бири менен сынадык. Шүгүр кылгандарды Аллах көбүрөөк Билүүчү эмеспи?!]]></translation>
<footnotes></footnotes>
</aya>
<aya number="54">
<translation><![CDATA[Эгер сага, Биздин аяттарыбызга ыйман келтирген адамдар келсе, аларга: “Силерге салам! Раббиңер Өзүнө ырайымдуулукту жазды. Араңардан кимде-ким билбестен күнөө иш жасап, кийин тообо кылып, жакшы иштерди жасаса, албетте, Ал (Аллах) Кечиримдүү, Ырайымдуу” - деп айткын.]]></translation>
<footnotes></footnotes>
</aya>
<aya number="55">
<translation><![CDATA[Биз, кылмышкер адамдардын жолу айкын болуусу (жана силер ал жолдон сак болууңар) үчүн Өзүбүздүн аяттарды мына ушинтип толук баяндайбыз.]]></translation>
<footnotes></footnotes>
</aya>
<aya number="56">
<translation><![CDATA[Айткын: “Мен, Аллахтан башка силер жалбарып, дуба кыла турган нерселерге (буттарга) ибадат кылуудан кайтарылдым”, Айткын: “Мен силердин каалооңорду ээрчибеймин. Анда мен адашып, туура жолду тапкандардан болбой калам”.]]></translation>
<footnotes></footnotes>
</aya>
<aya number="57">
<translation><![CDATA[Айткын: “(О, мушриктер), мен Раббим тарабынан берилген анык далилдердин үстүндөмүн. Силер болсо, аны “жалган” деп жатасыңар. Силер шаштырып жаткан нерсе (азап) менин алдымда эмес. Өкүм Аллахтын Өзүнө гана тиешелүү. Ал акыйкатты сүйлөйт. Ал эң жакшы ажырым кылуучу.]]></translation>
<footnotes></footnotes>
</aya>
<aya number="58">
<translation><![CDATA[Айткын: “Эгер силер шаштырган нерсе (азап) менде болгондо, мени менен силердин араңардагы “иш” эчак эле бүтмөк. Аллах залым адамдарды Билүүчү.]]></translation>
<footnotes></footnotes>
</aya>
<aya number="59">
<translation><![CDATA[Кайыптын ачкычтары (илими) Анын гана алдында. Аны бир Өзүнөн башка эч ким билбейт. Ал (Аллах) кургактагы, деңиздеги бардык нерселерди билет. Жадагалса, бир жалбырак үзүлүп түшчү болсо – аны да билет. Кара жер койнундагы бир даана дан болсун, бардык суулуу же кургак нерселер болсун, (бардыгынын кабары) Анык Китепте (Лавхул Махфузда) бар.]]></translation>
<footnotes></footnotes>
</aya>
<aya number="60">
<translation><![CDATA[Ал түндөсү силерди (уктатуу менен) жаныңарды алат. Күн бою эмне кылып жүргөнүңөрдү да билет. Кийин белгиленген мөөнөт (өмүр) толук болуусу үчүн Ал силерди күндүзү кайра тирилтет . Кийин (өмүр толук бүткөндө) кайтып барууңар - Өзүнө. Андан соң (Кыяматта) Ал силерге эмне кылып жүргөнүңөрдүн кабарын берет.]]></translation>
<footnotes></footnotes>
</aya>
<aya number="61">
<translation><![CDATA[Ал пенделеринин үстүнөн Өкүмдар.[1] Жана Ал силерге Өзүнүн “хафаза”[2] периштелерин жиберет. Качан силердин бирөөңөргө өлүм (убактысы) келгенде, Биздин (жан алгыч периштелерден турган) элчилерибиз өз убактысынан кечиктирбей анын жанын алышат.]]></translation>
<footnotes><![CDATA[[1] Алла тааланын Аль-Кахир деген ысымынын толук мааниси «Бардык нерселерге мажбур түрдө өкүмүн өткөрүүчү», «Жеңүүчү» деген түшүнүктөрдү берет.
[2] “Хафаза”, “сактоочу”, “коргоочу”, “күзөтчү” деген маанилерди билдирет.]]></footnotes>
</aya>
<aya number="62">
<translation><![CDATA[Кийин алар (өлгөн пенделер) чыныгы кожоюндары – Аллахка кайтарылышат. Уккула! Өкүм Өзүнө гана таандык! Ал өтө тез эсептешүүчү.]]></translation>
<footnotes></footnotes>
</aya>
<aya number="63">
<translation><![CDATA[(Мушриктерге): “Кургактагы жана деңиздеги апааттарда жалбарып жана ичиңерден: “Эгер ушунан куткарса, сөзсүз шүгүр (ибадат) кылуучулардан боломун” - деп кимге дуба кыласыңар жана силерди (ошол балээден) ким куткарат?” - деп айткын.]]></translation>
<footnotes></footnotes>
</aya>
<aya number="64">
<translation><![CDATA[Айткын: “Силерди ал апааттардан жана башка бардык кайгылардан Аллах гана куткарат. Кийин силер дагы эле (Ага башка “кудайларды”) шерик кыла бересиңер”.[1]]]></translation>
<footnotes><![CDATA[[1] Башына оор кайгы түшкөндө, адам баласы, эгер ал мушрик болсо да, буттарга же башка "кудайларга" эмес, Аллах таалага гана жалбарат. Мунун мааниси таухид (жалгыз Аллахка сыйынуу) инсан табияты умтулган чындык экенинде. Бирок, көп адамдар өздөрүнүн табиятына каршы жашайт.]]></footnotes>
</aya>
<aya number="65">
<translation><![CDATA[Айткын: “Ал силерге үстүңөрдөн, бутуңардын астынан азап жиберүүгө же болбосо, силерди ар түрдүү топторго аралаштырып жана бириңердин азабыңарды бириңерге таттырууга кудуреттүү!”[1] (Оо, Мухаммад, адамдар акыйкатты) түшүнүп алышсын деп, далилдерди ар кандай ыкмада тизмектеп жатканыбызды көрүп кой.]]></translation>
<footnotes><![CDATA[[1] Жиберген элчисин укпай койгондо, Аллах таала тарыхта өткөн мушрик коомдордун үстүнөн таш жаадырып, же болбосо бутунун астындагы жер аларды жутуп жиберип, азаптаган. Аллахтын бейбаш-мушрик коомдорго жибере турган дагы бир азабы бар. Бул - алардын ар түрдүү топторго бөлүнүп алып, өз ара кырылышып, бири-бирине зулумдук кылуулары. Аллах таала Өз ырайымы менен мусулман үммөтүн асмандан таш жаадыруу, жерге жуткуруу сыяктуу азаптардан сактап турат. Бирок, топторго бөлүнүп, бири-бири менен кырды-бычак болуу, биринин жерин бири басып алуу сыяктуу азаптар менен азаптай баштаганына көп болду. Мунун баары Анын өкүмү менен жашабагандыктын кесепети.]]></footnotes>
</aya>
<aya number="66">
<translation><![CDATA[Сенин (Меккедеги) коомуң аны (Куранды) “жалган” - деди. Чынында, ал - акыйкат. Аларга: “Мен силерге кароолчу эмесмин - деп айт.[1]]]></translation>
<footnotes><![CDATA[[1] Пайгамбардын милдети - Аллахтын өкүмдөрүн элдерге жеткирүү. Ал ар бир адамдын артынан кароолчу болуп: “Аткардыңбы, жокпу?” деп сурамжылап жүрбөйт.]]></footnotes>
</aya>
<aya number="67">
<translation><![CDATA[Ар бир кабардын өз убактысы бар. Тез арада анын чындык экенин билип аласыңар.]]></translation>
<footnotes></footnotes>
</aya>
<aya number="68">
<translation><![CDATA[Эгер сен Биздин аяттарыбыз жөнүндө чындыкка каршы сүйлөгөн адамдарды көрсөң, качан алар башка сөзгө чумкуп кирмейинче, алардан алыс бол. Эгер шайтан унуттурган болсо, (эсиңен чыгып алар менен отурган болсоң) эстегениңден кийин залым коомдор менен отурба!]]></translation>
<footnotes></footnotes>
</aya>
<aya number="69">
<translation><![CDATA[Такыба (Аллахтан корккон) кишилердин мойнунда алардын (мушриктердин) эсебинен эч нерсе жок. Бирок, акыл-насаат айтуу гана бар. Мүмкүн алар дагы такыба болуп калышаар.]]></translation>
<footnotes></footnotes>
</aya>
<aya number="70">
<translation><![CDATA[Диндерин оюн-тамашага айлантып, дүйнө жашоосуна алданып калган адамдардан оолак бол! Аларга Куран менен (төмөнкүлөрдү) эскерт: Ар бир жан өзүнүн гана кылган иши менен өлүмгө барат. (Ошондо) ага Аллахтан башка эч бир дос, эч бир колдоочу болбойт жана (эгер күнөөсүнүн кечирилүүсү үчүн) ар кандай (баалуу) нерсени берсе да, анысы кабыл кылынбайт. Алар өз кылмыштары менен өлүмгө (тозокко) жолуктурулат. Аларга каапыр болгондору үчүн(тозокто) кайнак суу менен жан ооруткан азап бар!]]></translation>
<footnotes></footnotes>
</aya>
<aya number="71">
<translation><![CDATA[Айткын: (“О, мушриктер), биз (силерге окшоп) Аллахтан башка, пайда, да, зыян да жеткире албай турган нерселерге дуба кылмак белек?! Жана да, жер бетиндеги, (бир жагынан) шайтандар азгырып, (экинчи жагынан) өзүнүн достору “кел” деп, туура жолго чакырып турганда (орто жолдо) эмне кылаарын билбей калган адам сыяктуу, Аллах туура жолго баштап койгон соң, дагы артыбызга кайтмак белек?!” Айткын: “Туура жол - бул Аллахтын жолу жана биз ааламдардын Раббисине моюн сунууга буюрулганбыз”.]]></translation>
<footnotes></footnotes>
</aya>
<aya number="72">
<translation><![CDATA[(Дагы биз) “Намазды толук окугула жана Аллахка такыба болгула” (деп буюрулганбыз). Ал – баарыңар чогулуп бара турган Аллах.]]></translation>
<footnotes></footnotes>
</aya>
<aya number="73">
<translation><![CDATA[Ал - асмандар менен жерди акыйкат менен жараткан Аллах. Ал “бол!” деген күндө болуп (жаралып) калат. Анын Сөзү - чындык! «Сур» (деген чоор) тартылган күнү бүт падышалык Ага гана таандык болот. Ал көрүнгөндү да, көмүскөнү да Билүүчү! Ал – Даанышман, Кабардар.]]></translation>
<footnotes></footnotes>
</aya>
<aya number="74">
<translation><![CDATA[Эстегин: Ибрахим атасы Аазарга: “(Ушул пайдасы да, зыяны да жок) таштарды ибадат кылууга татыктуу кудайлар деп эсептейсизби? Мен сизди жана коомуңузду анык адашууда деп ойлоймун” - деди.]]></translation>
<footnotes></footnotes>
</aya>
<aya number="75">
<translation><![CDATA[Ошондой эле, Биз Ибрахим анык ишенүүчүлөрдөн болуусу үчүн асмандардагы жана жердеги мүлктөрдү көрсөттүк.]]></translation>
<footnotes></footnotes>
</aya>
<aya number="76">
<translation><![CDATA[Аны түн (караңгылыгы) ороп алганда (чырактай) жылдызды көрүп: “Бул - менин Раббим” деди. Ал эми, жылдыз көрүнбөй калганда “Жоголуп кетүүчүлөрдү сүйбөймүн” деди.]]></translation>
<footnotes></footnotes>
</aya>
<aya number="77">
<translation><![CDATA[Анан, (жаркырап) чыгып келген Айды көрө калып: “Мына, менин Раббим!” - деди. Кийин, Ай дагы жоголуп кеткенде “Эгер Раббим мени туура жолго баштабаса, адашуучулардан болуп каламын!” - деди.]]></translation>
<footnotes></footnotes>
</aya>
<aya number="78">
<translation><![CDATA[Андан соң, (нур чачып) чыккан Күндү көрүп, «Раббим – ушул! Ушул эң чоңу!» деди. Анан Күн дагы батып кеткенде: (Асман-Жер мүлктөрүнүн Кудай эместигине анык ишенип, жалгыз Рабби - Аллах экенинен шек санабай) “О, элим! Мен силер (Аллахка) шерик кылып жаткан (бардык) нерселерден тазамын! - деди.]]></translation>
<footnotes></footnotes>
</aya>
<aya number="79">
<translation><![CDATA[Мен адашуудан акыйкатка кайтып, асмандарды жана жерди жараткан чыныгы Кудайга (Аллахка) жүзүмдү бурдум жана (эч качан) мушриктерден болбоймун” - деди.]]></translation>
<footnotes></footnotes>
</aya>
<aya number="80">
<translation><![CDATA[Ага (каршы) эли каяша айта баштаганда, ал: “Мени менен Аллах тууралуу тартышып жатасыңарбы?! Ал мени туура жолго баштады! Мен силер (Аллахка) шерик кылып жаткан “кудайыңардан” коркпоймун! (Алар эч кандай пайда-зыян тийгизе албайт) Бир гана, Раббим каалаган нерсе болот. Менин Раббим бардык нерсени Өз илими менен ороп алган. (Ушулар жөнүндө) ойлонсоңор болбойбу?!” - деди.]]></translation>
<footnotes></footnotes>
</aya>
<aya number="81">
<translation><![CDATA[Силер (анын кудай экенине Аллах) эч бир далил түшүрбөгөн нерселерди Аллахка шерик кылуудан коркпосоңор, мен силер (Аллахка) шерик кылган “кудайлардан” коркуп калмак белем?! Эгер билсеңер, айткылачы, кайсыл тарап бейпилдикке көбүрөөк акылуу (силерби же менби)?]]></translation>
<footnotes></footnotes>
</aya>
<aya number="82">
<translation><![CDATA[(Жалгыз Раббиге) ыйман келтирип, ыймандарына зулумдук (ширк) аралаштырбаган адамдарга гана тынчтык-амандык болот жана ошолор - туура жолго түшкөндөр!]]></translation>
<footnotes></footnotes>
</aya>
<aya number="83">
<translation><![CDATA[(Мушрик болгон) коомунан жогору (келүү үчүн) Биз Ибрахимге берген далилдер – ушулар. Биз каалаган пендебиздин даражасын көтөрөбүз. Акыйкатта, сенин Раббиң Даанышман, Билүүчү.]]></translation>
<footnotes></footnotes>
</aya>
<aya number="84">
<translation><![CDATA[Биз ага (Ибрахимге) Исхак менен (анын уулу) Яькубду[1] тартууладык. Биз ал экөөнү тең туура жолго баштаганбыз жана (алардан) мурун Биз Нухту туура жолго багыттадык. Дагы анын урпактарынан Даудду, Сулайманды, Айюбду, Юсуфту, Мусаны жана Харунду (туура жолго багыттаганбыз). Жакшылык кылуучу адамдарды Биз ушинтип сыйлайбыз.]]></translation>
<footnotes><![CDATA[[1] Яькубдун дагы бир аты - Исраил. Яхудилер ушул кишиден тараганы үчүн «Бану Исраил» – Исраил урпактары деп аталат.]]></footnotes>
</aya>
<aya number="85">
<translation><![CDATA[Ошондой эле Закария, Яхия, Иса, Илясты (дагы туура жолго баштадык) бардыгы салих (жакшы, такыба) адамдардан эле.]]></translation>
<footnotes></footnotes>
</aya>
<aya number="86">
<translation><![CDATA[Ошондой эле Исмаил, Ал-Ясаь, Юнус, Лутту да (туура жолго багыттадык) жана баарын ааламдардан абзел-артыкча кылдык.]]></translation>
<footnotes></footnotes>
</aya>
<aya number="87">
<translation><![CDATA[Алардын аталарын, урпактарын жана ага-инилерин да (башка элдердин арасынан) тандап алып, туура жолго баштадык.]]></translation>
<footnotes></footnotes>
</aya>
<aya number="88">
<translation><![CDATA[Ушул - Аллахтын туура жолу. Пенделеринин арасынан Өзү каалаганын ушул жолго баштайт. Эгер алар Аллахка шерик кошчу болсо, (ким болгонуна карабай) кылган (жакшы) иштеринин баары текке кетет.]]></translation>
<footnotes></footnotes>
</aya>
<aya number="89">
<translation><![CDATA[Ошолор – Биз аларга Китепти, өкүмдү жана пайгамбарлыкты берген адамдар. Эгер алар (мушриктер аяттарга) каапыр болушса, Биз аны каапыр болбой турган башка адамдарга тапшырабыз.]]></translation>
<footnotes></footnotes>
</aya>
<aya number="90">
<translation><![CDATA[Ошолор (жогоруда айтылгандар) Аллах туура жолго баштаган пайгамбарлар. (О, Мухаммад!) Сен ошолордун гана жолуна ээрчигин. (Коомуңа Аллахтын сөздөрүн окуп берип:) “Мен бул үчүн силерден акы сурабаймын. Бул ааламдар үчүн эскертүү” дегин.]]></translation>
<footnotes></footnotes>
</aya>
<aya number="91">
<translation><![CDATA[Алар (Мекке мушриктери менен жөөттөр) Аллахка туура баа бере албай, бир кезде: “Аллах адамзатка эч нерсе түшүргөн жок” - дешти. Айткын: “Муса адамдарга туура жол, Нур болуусу үчүн алып келген, силер аны кагаздарга жазып алып, кээ бирин гана (элге) ашкере көргөзүп, көп бөлүгүн жашырып койгон жана силер да, ата-бабаңар да билбеген нерселерди силерге үйрөткөн Китепти (Тооратты) ким түшүрдү эле?!” Айткын: “Аллах (түшүргөн)!” Кийин аларды адашуусунда тереңдеп, ойноп-күлгөн абалында таштап кой!]]></translation>
<footnotes></footnotes>
</aya>
<aya number="92">
<translation><![CDATA[Биз сага түшүргөн бул Китеп Ыйык-берекелүү. Өзүнөн мурунку китептерди тастыктоочу жана шаарлардын энеси (Мекке) менен анын тегерегинде[1] жашаган адамдарга насаат-эскертүүчү болуп (түшкөн). Акыретке ыйман келтирген адамдар, ага да ыйман келтиришет жана алар намаздарын сакташат (убактысында окушат).]]></translation>
<footnotes><![CDATA[[1] Мекке шаары жер жүзүнүн кургактык бөлүгүнүн чок ортосу. Дүйнөнүн бардык жери Меккенин тегереги болуп саналат.]]></footnotes>
</aya>
<aya number="93">
<translation><![CDATA[Өзүнө эч кандай аян-кабар келбесе деле, Аллах жөнүндө жалганды ойлоп таап: “Мага Аллахтан аян-кабар келди” жана “Мен деле Аллах түшүргөн сыяктуу Дин-Шарият түшүрө (түзө) аламын” деген адамдардан өткөн залым барбы?! Сен ошол залымдардын өлүм алдында жаткан учурун жана периштелер аларга колун созуп : “Жаныңарды чыгаргыла! Бүгүн силер Аллахтын аяттарынан текеберлене жүз үйрүп, Аллахтын атына жалган-жалааларды айтканыңар себептүү кордук азабы менен жазаланасыңар” дегенин бир көрсөң...]]></translation>
<footnotes></footnotes>
</aya>
<aya number="94">
<translation><![CDATA[Бизге, биринчи жолу жаратканым сыяктуу, өзүңөр жалгыз келдиңер го. Биз берген (байлык, бийлик, дос, жардамчы ж.б.у.с.) нерселерди да артыңарга таштап келдиңер. Силер Аллахтын шериги деп эсептеген жардамчыңарды дагы көрбөй жатабыз?! Араңар үзүлдү, силер (пайда деп) ойлогон нерсеңер жок болду!]]></translation>
<footnotes></footnotes>
</aya>
<aya number="95">
<translation><![CDATA[Аллах данды да, данекти да жаруучу![1] Өлүктөн тирүүнү чыгарат жана тирүүдөн өлүктү чыгарат![2] (Ал) ушундай Аллах! Дагы (Ага ибадат кылбай) кайда кетип баратасыңар?!]]></translation>
<footnotes><![CDATA[[1] Бардык жемиштер, дарактар, өсүмдүктөр дан менен данектен чыгат. Аллах дан менен данекти жарбаганда бардык макулуктар ырыскысы жок калмак. Улуу кудуретине, Даанышмандыгына даңк!
[2] Бир тамчы суу – спермадан, кыймылсыз каткан жумурткадан жан-жаныбарларды чыгарды, жашоо белгиси жок дан-данектен өсүмдүк-дарактарды чыгарды. Жана кайра эле жаныбар, өсүмдүктөрдөн кыймылсыз уруктарды, жансыз жумуртканы жана дан-данекти чыгарат.]]></footnotes>
</aya>
<aya number="96">
<translation><![CDATA[(Ал түндү) жарып таңды чыгаруучу жана Ал түндү башпаанек, Күн менен Айды эсеп (убакытты билдирип туруучу нерселерден) кылды. Бул – Кудуретүү, Билүүчү Аллахтын тагдыры.]]></translation>
<footnotes></footnotes>
</aya>
<aya number="97">
<translation><![CDATA[Ал жылдыздарды силер, аны менен деңиздердин жана кургактыктын караңгылыгында жол табууңар үчүн жараткан. Биз (Өз кудуретибизге далил болгон) белгилерди, билген адамдар үчүн (ушинтип) толук баян кылдык.]]></translation>
<footnotes></footnotes>
</aya>
<aya number="98">
<translation><![CDATA[Ал силердин жаратылууңарды бир гана жандан (Адам-Атадан) баштаган. (Бардык адамдар) түбөлүк жайда жана убактылуу орундарда (болушат).[1] Түшүнгөн адамдар үчүн Биз далилдерди толук баян кылдык.]]></translation>
<footnotes><![CDATA[[1] Түбөлүк жай экөө: же бейиш же тозок болот. Ошол эки жайга келгенге чейин бардык адамдар бир нече убактылуу орундарда: биринчи атанын белинде, кийин эне жатынында, кийин ушул дүйнө жашоосунда, андан соң барзах (мүрзө) жашоосунда Аллах белгилеген мөөнөттө убактылуу болушат.]]></footnotes>
</aya>
<aya number="99">
<translation><![CDATA[Ал асмандан (адамдар, айбандар жана өсүмдүктөр күткөн) сууну түшүрдү. Кийин Биз ал (суу) менен түрдүү өнүп-өскөн нерселерди чыгардык. Алардан көгөргөн өсүмдүктөрдү, алардан болсо, тизилген дандарды (машактарды) чыгарабыз. (Ошондой эле) курмадан - анын муун-бутактарынан (терип алуучулар үчүн) ийилген кош шиңгилдер (чыгарылат). (Биз) жүзүм бактары менен бирге зайтундан, анардан бири-бирине окшогон жана окшобогондорун чыгарабыз. (О, адамдар!) Силер алардын ар биринин түйгөн жана бышып жетилген мөмөлөрүнө карагыла. Албетте, бул байкооңордо ыймандуу адамдар үчүн (Аллахтын кудуретине) далилдер бар.]]></translation>
<footnotes></footnotes>
</aya>
<aya number="100">
<translation><![CDATA[(Мушриктер) Аллахга жиндерди шерик кылышты. Чынында, бардыгын Аллах жараткан. Дагы алар илимсиздик менен Анын (Аллахтын) уул - кыздары бар деп жалаа жабышты. Аллах, алар сыпаттагандан Таза жана Бийик.[1]]]></translation>
<footnotes><![CDATA[[1] Араб мушриктеринин арасында жиндерди кудай кылып сыйынгандар болгон. Дагы башка мушриктер (христиандар) “Аллахтын уулу бар” деп, мушриктерден дагы бир тайпасы “периштелер Аллахтын кыздары” деп ишенишкен.]]></footnotes>
</aya>
<aya number="101">
<translation><![CDATA[(Ал) Асмандарды жана жерди жоктон бар кылган. Анын аялы жок болсо, баласы кайдан болсун?! Ал бардыгын Өзү жараткан жана Ал бардык нерселерди Билүүчү.[1]]]></translation>
<footnotes><![CDATA[[1] Аллах - Сомад. “Сомад” сөзүнүн мааниси бардык нерседен, ошонун арасында аял, бала-чакадан да беймуктаж. Бүт аалам жеке Өзүнүн мүлкү болсо, каалаган нерсеси “бол!” деген бир гана сөзү менен болуп турса, аял, бала, шерик дегендердин эмне зарылдыгы бар Ага?! Анын аялы жок, аялы болбогондун баласы да болбойт.]]></footnotes>
</aya>
<aya number="102">
<translation><![CDATA[Ушул Аллах - силердин Раббиңер![1] Ибадат кылууга татыктуу эч бир кудай жок, Анын Өзү бар. Ал ар бир нерсенин жаратуучусу. Эми, Ага гана ибадат кылгыла! Ал бардык нерселердин Башкаруучусу.]]></translation>
<footnotes><![CDATA[[1] Рабби же Парбардигер - бул бардык ааламдарды башкарып, бардык макулуктарга нээмат берип, тарбиялап, аларды бардык жамандыктардан сактап-коргоп турган Аллах.]]></footnotes>
</aya>
<aya number="103">
<translation><![CDATA[Көздөр аны камтый албайт. Ал көздөрдү камтыйт.[1] Ал – Латиф[2] (жана) Кабардар]]></translation>
<footnotes><![CDATA[[1] Ыймандуу пенделер Акыретте Аллах тааланы көрүшөт. Бирок, каректерине камтып, толук көрө албайт. Аллах бардык нерсени камтый алат. Бирок, эч ким Аллахты камтый албайт. Бейиштегилер Анын Жүзүн көрүү менен чексиз ырахат - лаззат туюшат. Кээ бир тафсирчилер бул аятты “көздөр Аны көрө албайт” деп туура эмес которушат. Бул “ыймандуулар Акыретте Раббисин өз көздөрү менен көрөт” деген Ислам акидасына (ишенимине) каршы болуп калат.
[2] “Латиф” Аллах тааланын 99 ысымынын бири. Бул көп маанилүү сөз болуп, эң белгилүү маанилери “Көрөгөч”, “Байкагыч”, “(пейили) Жумшак”. Демек “Латиф” дегендин мааниси “Анын илими, кабардарлыгы өтө назик түрдө өтүүчү, ал бардык сырларды, катылган ойлорду Билүүчү жана пендесине өтө назиктик менен, билдирбей туруп нээмат берүүчү” дегенди түшүндүрөт.]]></footnotes>
</aya>
<aya number="104">
<translation><![CDATA[(О, Мухаммад, адамдарга айт:) «Силерге Раббиңер тарабынан анык далилдер келди. Ким аларды көрсө - өзүнө пайда. Ким сокур болуп алса - өзүнө зыян! Мен силердин үстүңөрдө кароол эмесмин».]]></translation>
<footnotes></footnotes>
</aya>
<aya number="105">
<translation><![CDATA[Ошентип, (о, Мухаммад, сага каапырлар “Куранды бирөөлөрдөн) үйрөнгөнсүң” деп айтуулары үчүн жана аны билген (түшүнгөн) адамдарга баян кылып беришибиз үчүн аяттарыбызды ар түрдүү таризде тизмектеп бердик.]]></translation>
<footnotes></footnotes>
</aya>
<aya number="106">
<translation><![CDATA[Өзүңө Раббиң тарабынан аян-кабар кылынган нерселерди гана ээрчигин. Ибадат кылууга татыктуу эч бир кудай жок, жалгыз Ал гана бар. Сен мушриктерден жүз бур!]]></translation>
<footnotes></footnotes>
</aya>
<aya number="107">
<translation><![CDATA[Эгер Аллах каалаганда, алар ширк келтиришпейт эле.[1] Биз сени аларга кароолчу кылбадык жана сен аларга өкүл (жоопкер) да эмессиң.]]></translation>
<footnotes><![CDATA[[1] Аллах кааласа, аларды ыйманга салып коюу оңой. Бирок, өздөрү тарабынан ыктыяр болбогон соң Аллах деле алардын ыйманга келүүсүн каалабады.]]></footnotes>
</aya>
<aya number="108">
<translation><![CDATA[(О, ыймандуулар!) Аллахтан башкага дуба (ибадат) кылгандарды(н “кудайларын”) акаарат кылбагыла. Антсеңер, алар дагы душмандык кылып, илимсиздик менен Аллахты сөгүшөт. Биз бардык элдерге өз амалдарын кооз көргөзүп койдук. Кийин, бардыгынын кайтаар жери – Раббисине. Анан Ал (бардыгына бул дүйнөдө) жасаган иштеринин кабарын берет.]]></translation>
<footnotes></footnotes>
</aya>
<aya number="109">
<translation><![CDATA[(Мушриктер) эгер аларга бир мужиза келсе, ага сөзсүз ыйман келтирүүлөрү жөнүндө жан үрөп Аллахтын аты менен ант ичишет. Айткын: “Мужизалар Аллахтын алдында”. Силерге эмне билдирди?! Чынында, мужиза келсе да алар ыйман келтиришпейт!]]></translation>
<footnotes></footnotes>
</aya>
<aya number="110">
<translation><![CDATA[(Аларга) биринчи ирет (сунушталганда) ыйманга келбегендери сыяктуу Биз алардын көздөрүн жана жүрөктөрүн оодарып койобуз жана аларды адашуучулугунда тентиген абалда таштап коёбуз.]]></translation>
<footnotes></footnotes>
</aya>
<aya number="111">
<translation><![CDATA[Эгер биз аларга (пайгамбарга жолуккан) периштелерди түшүрсөк да, эгер аларга (Мухаммад алып келген нерсенин чындыгын) өлүктөр (тирилип) айтып берсе да, (мужизанын) баарын аларга тобу менен алып келсек да ыйман келтиришпейт. Аллах кааласа гана ыйман келтиришет. Бирок, алардын көпчүлүгү наадан адамдар.]]></translation>
<footnotes></footnotes>
</aya>
<aya number="112">
<translation><![CDATA[Ошондой эле, Биз ар бир пайгамбарга адам жана жинден болгон шайтандарды душман кылып койдук. Алар алдоо үчүн бир-бирине (жалган) бал сөздөрдү шыбырашышат. Эгер, Раббиң кааласа андай кылмак эмес. Эми, аларды жалгандан чыгарган жалаалары менен (бирге) таштап сал,]]></translation>
<footnotes></footnotes>
</aya>
<aya number="113">
<translation><![CDATA[Ал сөздөргө Акыретке ыйман келтирбеген адамдардын жүрөктөрү муюп, ыраазы болуп, билген (арам) иштерин жасап жүрө берүүсү үчүн!]]></translation>
<footnotes></footnotes>
</aya>
<aya number="114">
<translation><![CDATA[(Айткын): «Аллахтан башканы өкүмдар кылып алайынбы?! Ал силерге Китепти, (бардык адал-арамды) толук (баяндоочу) кылып түшүрдү». Биз Китеп берген элдер (яхудилер менен христиандар) Курандын Раббиң тарабынан Акыйкат менен түшүрүлгөнүн билишет. (Сен буга) шектенүүчүлөрдөн болбо!]]></translation>
<footnotes></footnotes>
</aya>
<aya number="115">
<translation><![CDATA[Раббиңдин Сөздөрү бардык чындык – адилетти (баяндап) бүтүргөн. Анын Сөздөрүн өзгөртүүчү жок. Ал – Угуучу, Билүүчү.]]></translation>
<footnotes></footnotes>
</aya>
<aya number="116">
<translation><![CDATA[Эгер сен жер бетиндегилердин көпчүлүгүнө моюн сунсаң, сени Аллахтын жолунан адаштырып салышат. (Анткени,) Алар күмөнгө гана ээрчишет жана жалгандарды ойлоп табышат.[1]]]></translation>
<footnotes><![CDATA[[1] Албетте, жер бетинде туура жол тапкандардан адашкандар, Аллах жолунда жүргөндөрдөн напси-каалоосунун жолуна жүргөндөр көп. Алардын диндери да илимдери да жалаң божомолдорго негизделген. Алар Аллах, аалам жана адам жөнүндө ойлоп тапкан кыялдарынан башка “чындыкты” айта алышпайт.]]></footnotes>
</aya>
<aya number="117">
<translation><![CDATA[Албетте, сенин Раббиң, Өзүнө алып барчу жолдон адашып кеткендерди эң жакшы билет жана туура жол тапкандарды да эң жакшы билет.]]></translation>
<footnotes></footnotes>
</aya>
<aya number="118">
<translation><![CDATA[(О, ыймандуулар!) Эгер Аллахтын аяттарына ыйман келтирген болсоңор, Аллахтын ысымы айтылган нерселерден гана жегиле.]]></translation>
<footnotes></footnotes>
</aya>
<aya number="119">
<translation><![CDATA[Силерге эмне болду, Аллахтын ысымы айтылган нерселерден жебей жатасыңар?! Аллах силерге арам болгон нерселерди толук баяндап берди го! Бир гана аргасыз калганыңарда (жан сактоо үчүн жесеңер – уруксат). Албетте, көпчүлүк адамдар билбестиктен улам, өз каалоолорун ээрчип, адашып кетишүүдө. Раббиң чектен чыгуучуларды жакшы билет.]]></translation>
<footnotes></footnotes>
</aya>
<aya number="120">
<translation><![CDATA[Күнөөлөрдүн көрүнгөнүн да, көмүскөсүн да таштагыла! (Кандай болбосун) күнөө иш жасаган адамдар кылмыштарына жараша жакында жазаларын алышат.]]></translation>
<footnotes></footnotes>
</aya>
<aya number="121">
<translation><![CDATA[Аллахтын ысымы эскерилбеген нерселерден жебегиле! (Анткени,) Ал – анык бузукулук! Албетте, шайтандар өздөрүнүн досторуна (мушриктерге) силер менен талашып-тартышууну илхам кылышат. Эгер аларга моюн сунсаңар, силер дагы мушриксиңер![1]]]></translation>
<footnotes><![CDATA[[1] Аллах тааланын «Союлгандан башкасы – арам» деген өкүмү түшкөн кезде мушриктер өзү өлүп калган жандыктын этин адал санап жешчү. Өкүм түшкөндөн кийин мусулмандар өлүмтүктүн (тарптын) этин арам деп эсептеп калганда мушриктер алар менен: «Эмне үчүн силер өзүңөр өлтүргөндүн этин жеп, Аллах өлтүргөндүн этин жебейсиңер?» деп талаша баштады. Бул аят ошол окуяга байланыштуу түшкөн.]]></footnotes>
</aya>
<aya number="122">
<translation><![CDATA[Жаны жок кезде Биз ага жан берип, адамдар арасында аны менен (жолун жарытып) жүрө турган нурду колуна карматып койгон адам караңгылыктан чыкпай жүргөн адамга окшомок беле?[1] Ушул сыяктуу, каапырларга өздөрүнүн жасап жаткан иштери (шайтандар тарабынан) кооз көргөзүлүп коюлган.]]></translation>
<footnotes><![CDATA[[1] Каапырлык – жансыз дене сыяктуу, ыйман - бул Нур. Ыйманга кирген адам мурда өлүк болуп, кийин тирилтип, колуна Куран нурун кармап жүргөн адамга окшойт. Куран ага адал менен арамды, жакшы менен жаманды, акыйкат менен жалганды, ак менен караны ажыратып берет. Ыйманга кирбегендер караңгыда (арам-адалды ажырата албай) калган адамга окшойт.]]></footnotes>
</aya>
<aya number="123">
<translation><![CDATA[Ошентип, Биз ар бир айыл-шаарга, ошол жерде (динге каршы) айла-амал кылуусу үчүн, күнөөкөр чоңдорун койдук. Алар амалкөйлүк кылышат, бирок сезбеген абалда өздөрүн-өздөрү алдашат.[1]]]></translation>
<footnotes><![CDATA[[1] Ар бир жерде, жасаган күнөөлөрүн шайтан өзүнө кооз көргөзгөнү себептүү, динге каршы же ашкере, же тымызын айла-амал менен иштеп жаткан чоңдордун бар экени анык. Бирок, алар түзгөн айлакерликтери менен өздөрүн алдап жатканын жана Аллах алардан амалдуураак экенин билишпейт. Аллах Өз дининин эч качан жеңилбестигинин амалын түзүп койгон.]]></footnotes>
</aya>
<aya number="124">
<translation><![CDATA[Эгер аларга (Ислам чындыгына) далил келчү болсо (текеберленишип): “Аллахтын пайгамбарларына берилген нерсе (пайгамбарлык) бизге да берилмейинче ыйман келтирбейбиз” - дешет. Аллах Өз пайгамбарлыгын кимге берүүнү жакшы билет. Күнөөкөр адамдар болсо, Аллахтын алдында, (динге каршы) айлакерликтери үчүн кор кылуучу, катуу азапка дуушар болушат.]]></translation>
<footnotes></footnotes>
</aya>
<aya number="125">
<translation><![CDATA[Аллах кимди туура жолго баштоону кааласа, анын көкүрөгүн Исламга ачып койот. Ал эми, кимди адаштырууну кааласа, анын көкүрөгүн, асманга көтөрүлүп бараткан сыяктуу тар кылып койот. Аллах ыйман келтирбегендерди мына ушинтип жазалайт.]]></translation>
<footnotes></footnotes>
</aya>
<aya number="126">
<translation><![CDATA[Мына ушул (айтылгандар) Раббиңдин туура жолу. Биз (Аллахты) эстеген адамдар үчүн аяттарды толук баяндап бердик.]]></translation>
<footnotes></footnotes>
</aya>
<aya number="127">
<translation><![CDATA[Ошол (Аллахты эстеген) адамдарга Раббисинин алдында тынчтык үйү (бейиш) бар. Жасаган (жакшы) иштери үчүн (бейиште) аларга Аллах камкордук кылат.]]></translation>
<footnotes></footnotes>
</aya>
<aya number="128">
<translation><![CDATA[Алардын баарын чогулта турган Күндө (Аллах) «О, жиндердин жамааты! Инсандардан (азгырганыңарды) көбөйтүп жибердиңер!» (дейт). Анан жиндердин (азгырыгына кабылган) инсандардан болгон достору (күнөөсүн мойнуна алып): “О, Раббибиз! Биз бири-бирибизден пайдаланган болчубуз. Эми, Өзүң бизге белгилеп койгон убакытыбызга (Кыямат сурагына) келдик” дешет. «Жайыңар тозок! - дейт (Аллах). Анда түбөлүк каласыңар! Аллах каалагандар гана (чыгарылат)» Чынында, сенин Раббиң Даанышман, Билүүчү.[1]]]></translation>
<footnotes><![CDATA[[1] Жин менен инсан өз ара мамилеге (транска) кирсе, бири-биринен пайдаланат. Жиндер наадан инсандын өздөрүнөн жардам сураганына, сыйынганына корстон. Азгырылган инсан болсо, жиндерди өзүнүн дүйнөлүк пайдасына иштеткенине ыраазы. Ошентип, эки каапыр жыныс тең өмүр деген мөөнөт бүтүп, кечирилгис күнөөлөрдү желкесине артып, Аллахтын алдында сурак берүү убактысына жетип келгендерин билбей калышат. Баса, көпчүлүк «көзү ачыктар» өздөрүнө шыбыраган жиндерди түшүнүгү жок элдерге «рухтар», «ыйыктар», «бабалар», «периштелер» деп тааныштырышат.]]></footnotes>
</aya>
<aya number="129">
<translation><![CDATA[Ошентип, биз, жасаган кылмыштары(нын окшоштугу)на карап, залымдарды бири-бирине дос-башчы кылып койобуз.]]></translation>
<footnotes></footnotes>
</aya>
<aya number="130">
<translation><![CDATA[О, жиндер жана инсандардын (каапыр) жамааты! Силерге өзүңөрдүн араңардан (Биздин) элчилер келип, Менин аяттарымды окуп берип, ушул күнүңөрдөгү жолугушуу жөнүндө силерди эскертпеди беле?! Алар: “Өзүбүзгө каршы күбө болдук!” дешет. Аларды дүйнө жашоосу(нун арам кооздуктары) алдап койгон эле. Мына эми, өздөрүнүн каапыр болгонуна өздөрү күбө болушту.]]></translation>
<footnotes></footnotes>
</aya>
<aya number="131">
<translation><![CDATA[Мунун себеби: Сенин Раббиң эч бир шаарды, элдерин эскертпей туруп, адилетсиздик менен азапка дуушар кылбайт.]]></translation>
<footnotes></footnotes>
</aya>
<aya number="132">
<translation><![CDATA[Ар бир адамга өзүнүн иштерине жараша даражалар бар. Сенин Раббиң алардын (пенделердин) иштеринен бейкапар эмес.]]></translation>
<footnotes></footnotes>
</aya>
<aya number="133">
<translation><![CDATA[Сенин Раббиң Ырайымдуу, Беймуктаж. Эгер Аллах кааласа силерди башка коомдун тукумунан (алардын ордуна) өндүрүп чыгарганы сыяктуу, силерди да кетирип, артыңардан Өзү каалаган (башка) коомду алып келип койот.[1]]]></translation>
<footnotes><![CDATA[[1] Бул дүйнө келип-кетүүчү мейманкана сыяктуу. Кечээкилер бүгүн жок, бүгүнкүлөр эртең болбойт. Демек, бул убактылуу дүйнө жыргалдарын жашоонун негизги максаты кылып алгандар адашат. Акырет жашоосу үчүн пайда алып келчү иштерге умтулуу зарыл.]]></footnotes>
</aya>
<aya number="134">
<translation><![CDATA[Силерге убада кылынган нерсе (Кыямат) албетте келет жана силер Аллахты алсыз кыла албайсыңар! (Ал белгилеген жазадан качып кете албайсыңар.)]]></translation>
<footnotes></footnotes>
</aya>
<aya number="135">
<translation><![CDATA[Айт: “Эй, коомум! Ушул турушуңарда (билген) ишиңерди жасай бергиле. Мен да (Аллахтын буйруктарын) аткара берем. Кийин, Акырет үйүндөгү (жакшы) акыбет кимдин пайдасына болушун жакында билип аласыңар. Чынында, залымдар жеңишке жетпейт.]]></translation>
<footnotes></footnotes>
</aya>
<aya number="136">
<translation><![CDATA[(Мушриктер) Аллах жараткан эгиндерден жана мал-жандыктардан Аллахка үлүш ажыратып, күмөндөрү боюнча: “Бул – Аллахка, мунусу (Аллахтан башка) кудайларыбызга” - дешти. “Кудайларына” ажыратылган нерселер Аллахка (ажыратылган үлүшкө) кошулбай, ал эми, Аллахка ажыратылган нерселер “кудайларына” (ажыратылган үлүшкө) кошула берет. (Бул) өкүмдөрү кандай жаман!]]></translation>
<footnotes></footnotes>
</aya>
<aya number="137">
<translation><![CDATA[Ошондой эле, көпчүлүк мушриктерге (уруу башчыларынан жана шайтандардан болгон) “кудайлары” аларды жок кылуу жана диндерин башаламан (түшүнүксүз) кылып таштоо үчүн өз (ымыркай) балдарын өлтүрүүнү кооздоп көргөздү. Жана эгер, Аллах каалаганда (бул иштерин) жасашпайт болчу. (О, Мухаммад), аларды өздөрү ойлоп чыгарган жөрөлгөлөрү менен жөн кой![1]]]></translation>
<footnotes><![CDATA[[1] Ушуга чейин Мухаммад саллаллоху алайхи ва саллам бул мыкаачыларга көп насаат айткан эле. Эми, Аллах аларды, туура жолдон жүз үйрүгөнү себептүү, өз акмак иштери менен өмүр өткөрүп, акыбет-натыйжада тозокко отун болуусун каалады.]]></footnotes>
</aya>
<aya number="138">
<translation><![CDATA[Дагы алар (Аллахка жалаа жаап): “Мына бул жандыктар менен эгиндер - арам. Аларды биз каалагандан башка адамдар жебейт. Жана (мына бул) жаныбарлардын үстү(нө жүк жүктөө жана минүү) - арам. Ал эми (мына бул) жаныбарларга (аларды мууздап жатканда) Аллахтын атын айтууга болбойт” - дешти. (Бул сөздөрү) Аллахка жалаа! Аллах аларга жакында жалаа жапкандарына жараша жаза берет.]]></translation>
<footnotes></footnotes>
</aya>
<aya number="139">
<translation><![CDATA[Дагы алар: “Мына бул жаныбарлардын курсагындагы (баласы) эркектерибизге - адал, аялдарыбызга - арам. Эгер өлүк (туулган) болсо, анда аял-эркеги шерик болушат (экөө тең жей берет)” - дешти. Аллах аларды (Өзү адал кылганды “арам” деп, арам кылганын “адал” деп) сыпаттагандары үчүн жакын арада жазалайт. Ал Даанышман, Билүүчү.]]></translation>
<footnotes></footnotes>
</aya>
<aya number="140">
<translation><![CDATA[Илимисиздик жана кем акылдык менен балдарын өлтүрүп, өздөрүнө Аллах ырыскы кылып берген нерселерди Аллахка жалаа жабуу менен арамга чыгаргандар (өздөрүнө) зыян кылышты. Алар таптакыр адашып кетишти жана туура жолго түшүүчүлөрдөн болушпады.]]></translation>
<footnotes></footnotes>
</aya>
<aya number="141">
<translation><![CDATA[Ал (силер үчүн, сөңгөктөргө) көтөрүлө турган жана көтөрүлбөй турган бактарды, курма жана ар түркүн мөмөлүү эгиндерди (бутак-жалбырагы) бири-бирине окшогон, (мөмөсү менен даамы) окшошпогон зайтун-анарларды өндүрдү. Мөмөлөгөн кезде андан жегиле жана түшүм жыйнаган күнү акысын (үшүрүн) бергиле жана ысырап кылбагыла! Ал ысырапкерлерди сүйбөйт.]]></translation>
<footnotes></footnotes>
</aya>
<aya number="142">
<translation><![CDATA[Жандыктардан жүк ташыгандарын жана (мууздоо үчүн) жаткырыла тургандарын (жаратты). Аллах силерге ырыскы катары берген нерселерден жегиле. Шайтандын изинен ээрчип кетпегиле! Ал силерге анык душман.[1]]]></translation>
<footnotes><![CDATA[[1] Шайтан өзүнүн жолуна ээрчигендерге Аллах адал кылган ырыскыларды “арам” деп ишендирүүгө, илхам берүүгө аракет кылат. Жогоруда (139-аят) баяндалган мушриктер шайтандын сөзүнө кирип, кээ бир малдарды жана али туула элек, курсактагы жандыктарды өз ойлоруна эле таянып “Мунусу адал, тигиниси арам” дешип, анан: “Бул Аллахтын өкүмү” дешет эле. Бирок, кийинки (143) аятта Аллах таала үй жандыктарынан сегиз жуп (кой-эчки, төө-уй, бир эркек, бир ургачы болуп сегиз болот) жаратканын айтат жана аларды эмне себептен арам кылып жатышкандыгын далил менен суроону пайгамбарына буюрат.]]></footnotes>
</aya>
<aya number="143">
<translation><![CDATA[(Малдан) сегиз эркек-ургаачыны (жаратты): койдон экөө, эчкиден экөө. Айткын: “(Аллах) эки эркегин арам кылдыбы же эки ургаачысынбы. Же болбосо эки ургаачынын (ургаачы кой менен ургаачы эчкинин) курсагындагы балдарынбы? Эгер чынчыл болсоңор, мага илим менен (түшүндүрүп) айткылачы?!]]></translation>
<footnotes></footnotes>
</aya>
<aya number="144">
<translation><![CDATA[Төөдөн экини (эркек-ургаачысын) жана уйдан экини (жаратты). Айткын: “(Аллах) эки эркегин арам кылды беле, же эки ургаачысынбы? Же болбосо, (бир төө, бир уйдан турган) эки ургаачынын жатынындагы нерсениби?! Же, Аллах силерге ушуну осуят кылганына күбө болдуңар беле?! Эч нерсени билбей туруп, адамдарды адаштыруу үчүн Аллахтын атынан жалган айткан адамдан залымыраак ким бар?! Аллах залым коомдорду туура жолго баштабайт!]]></translation>
<footnotes></footnotes>
</aya>
<aya number="145">
<translation><![CDATA[Айткын: «Мага (Аллах тарабынан) аян-кабар кылынган нерселердин арасынан тамактануучулар үчүн (силер айткан) арам нерсени таппай турам. Бир гана тарп, төгүлгөн кан, же доңуздун эти болсо - ал ыпылас, арам! Же фасыктык менен Аллахтан башкага арнап союлган болсо (бул дагы арам)». Ал эми, ким (ошол арамдан башка жегилик таппай) аргасыздыктан, араанын агытпай, (өзөктү жалгаганга чейинки) чектен чыкпай (жесе), албетте, сенин Раббиң Кечиримдүү, Ырайымдуу.]]></translation>
<footnotes></footnotes>
</aya>
<aya number="146">
<translation><![CDATA[Жана, биз яхудилерге бардык (ай) туяктууларды арам кылган элек. Ал эми, уй-койлордон болсо, аларга жонундагы, ичегилериндеги (чарбы) майларынан жана сөөккө аралашкан (чучук) майларынан башка майларын арам кылган болчубуз. Бул алардын зулум кылганы үчүн биздин жазабыз. Жана чынында, биз - Акыйкатчылбыз.]]></translation>
<footnotes></footnotes>
</aya>
<aya number="147">
<translation><![CDATA[Эгер сени (яхудилер) “жалганчы” дешсе, айткын: “Раббиңердин ырайымы кенен. (Бирок, билип койгула:) Анын азабы кылмышкер коомдон кайтарылбайт!]]></translation>
<footnotes></footnotes>
</aya>
<aya number="148">
<translation><![CDATA[Мушриктер сага: “Эгер Аллах каалаганда биз деле, ата-бабаларыбыз деле мушрик болбойт элек жана эч нерсени (өзүбүзчө) арам кылып албайт элек” - дешет.[1] Алардан мурунку (мушриктер) деле ушинтип Биздин азаптын даамын татканга чейин (пайгамбарды) “жалганчы” дешкен. Айткын: “Силерде илим бар беле, аны бизге чыгаргыдай?! Силер күмөнгө гана ээрчип жатасыңар! Силер жалгандан башканы сүйлөбөй жатасыңар!]]></translation>
<footnotes><![CDATA[[1] Алардын тагдырга шылтагандары жалган-жалаа жана карандай калп. Анткени: 1. Аллах ар бир адамга, Өзү буюрган ишти аткара ала турган идирек жана кудурет берген. Аллах эч кимди кудурети жетпеген ишке буюрбайт. Ошондой эле, эч кимге сактанууга мүмкүн болбогон нерсени арам кылбайт. Демек, тагдырга шылтоо ачык эле, Аллахка каршы чыгуу дегенди билдирет. 2. Адамдын иши өзүнүн ыктыярынан келип чыгат. Эгер бир ишти кааласа - жасайт, каалабаса - койот. Муну жүрөгү сокур адамдар гана четке кагат. Ооба, ааламдагы ар бир кыймыл-аракет Аллахтын каалоосуна байланыштуу. Бирок, ар бир акыл-эстүү адам өзүнүн ыктыярдуу аракети менен мажбур болгондогу аракетинин айырмасын билет. 3. Күнөөсүн тагдырга шылтоологон адамдар, эгер бир адам аны урса же мал-мүлкүн уурдаса, эмне үчүн туталанып, ачууланат?! “Тагдыр экен” деп жөн эле койбойбу! Алардын пейилиндеги бул карама-каршылыктын мааниси, алар бир акыйкаттын түбүнө жетейин деген максат менен тагдыр маселесине жармашып жатышканы жок.]]></footnotes>
</aya>
<aya number="149">
<translation><![CDATA[Айткын: “Айкын далилдер Аллахтын Өзүндө. Эгер кааласа, бардыгыңарды туура жолго салат.]]></translation>
<footnotes></footnotes>
</aya>
<aya number="150">
<translation><![CDATA[Айткын: “(Эгер сөзүңөр чын болсо) Аллах ушуларды арам кылганына күбөңөрдү алып келгиле. Эгер күбөлүк беришсе, сен аларга кошулуп күбөлүк бербе жана Акыретке ыйман келтирбей, Биздин аяттарыбызды жалганга чыгарган адамдардын каалоолоруна ээрчибе! Алар Раббисине (башка “кудайларды”) тең кылышат!]]></translation>
<footnotes></footnotes>
</aya>
<aya number="151">
<translation><![CDATA[Айткын: “келгиле, мен силерге Раббиңер арам кылган нерселерди (Курандан) окуп берейин: «Ага эч нерсени шерик кылбагыла! Ата-энеңерге жакшылык кылгыла! Кедейликтен коркуп өз балаңарды өлтүрбөгүлө! Силерге да, аларга да Өзүбүз ырыскы беребиз. Бузук иштердин ашкересине да, көмүскөсүнө да жакындашпагыла! (Шарият белгилеген) акы(ңар) болбой туруп, Аллах (өлтүрүүнү) арам кылган жанды өлтүрбөгүлө! Акылыңарды иштетээрсиңер деп, ушул нерселерди (Аллах) силерге буюрду».]]></translation>
<footnotes></footnotes>
</aya>
<aya number="152">
<translation><![CDATA[Жетимдердин малына алар эрезеге жеткенге чейин жакындабагыла! Жакшы (ниет жана) жолдор менен болсо мейли. Өлчөөнү жана таразаны адилеттүүлүк менен толуктагыла! Биз эч бир жанды кудуретинен ашыкча жумушка буюрбайбыз. Эгер сүйлөсөңөр (ал сөз өкүм болобу, же башкабы) тууган уругуңар болсо да (жан тартпай) адилеттүү болгула! Аллахка (“моюн сунабыз” деп) берген убадаңарды аткаргыла! Ушулар силерге Аллахтын буйруктары, (акыбетти) эске алышыңар үчүн.]]></translation>
<footnotes></footnotes>
</aya>
<aya number="153">
<translation><![CDATA[Бул - Менин туура жолум! Ушуга гана ээрчигиле! (Буга каршы келген башка) жолдорго ээрчибегиле, силерди Анын жолунан адаштырып койот! Такыба болоорсуңар деп, (Аллах) силерге ушуларды буюрду.]]></translation>
<footnotes></footnotes>
</aya>
<aya number="154">
<translation><![CDATA[Жана (бир кездерде) Биз жакшылык кылгандарга (нээмат) кемчиликсиз болуусу, бардык нерселерге Баяндама болуусу жана Ырайым-Туура Жол болуусу үчүн Мусага китепти (Торатты) бердик. Раббисине жолугууга ыйман келтиришсе ажеп эмес!]]></translation>
<footnotes></footnotes>
</aya>
<aya number="155">
<translation><![CDATA[Биз сага бул Китепти (Куранды) куттуу кылып түшүрдүк. Ушуга ээрчигиле жана (Аллахтан) корккула! Ырайымына арзып калсаңар, ажеп эмес!]]></translation>
<footnotes></footnotes>
</aya>
<aya number="156">
<translation><![CDATA[Силер: “Бизден мурунку эки тайпага (яхудилер менен христиандарга) китеп түшкөн. Биз болсо, алардын сабактарын билбейбиз” дебешиңер үчүн,]]></translation>
<footnotes></footnotes>
</aya>
<aya number="157">
<translation><![CDATA[же болбосо, “Эгер бизге да китеп түшсө, сөзсүз аларга караганда туура жол табуучураак болмокпуз” деп айта албашыңар үчүн силерге Раббиңер тарабынан анык далилдер, туура жол жана Ырайым (болгон Куран) келди. Эми, Аллахтын аяттарын “жалган” деп, андан баш тарткан адамдан залымыраак ким бар?! Биз жакында аяттарыбыздан жүз бурган адамдарды баш тарткандыгы үчүн жаман азап менен азаптайбыз!]]></translation>
<footnotes></footnotes>
</aya>
<aya number="158">
<translation><![CDATA[Алар эми эч нерсени күтүшпөйт. Бир гана өздөрүнө (өлүм) периштелери келүүсүн, же Раббиңдин келүүсүн же болбосо Раббиңдин кээ бир белгилери келүүсүн күтүшөт. Раббиңдин кээ бир белгилери келген күндө, эч бир жанга ыйманы пайда бербейт, эгер мурда эле ыйман келтирбеген же ыйманында бир жакшылык кылбаган болсо. Айткын: “Силер да күткүлө, биз дагы күтүүчүбүз”.]]></translation>
<footnotes></footnotes>
</aya>
<aya number="159">
<translation><![CDATA[(Оо, Мухаммад!) Диндерин бөлүп алып, өзүнчө топ болуп кеткен адамдар... Сен эч бир нерседе алардан эмессиң (алар дагы сенден эмес). Алардын иштери Аллахка (кайтарылат) жана Ал аларга кылган иштеринин кабарын берет.]]></translation>
<footnotes></footnotes>
</aya>
<aya number="160">
<translation><![CDATA[Ким (Акыретке) бир жакшылык алып келсе, ага (кеминде) он эсе көбөйтүп берилет. Ал эми, ким бир жамандык алып келсе, ошол жамандыгына барабар (бир) гана жаза берилет. Аларга эч зулумдук кылынбайт.]]></translation>
<footnotes></footnotes>
</aya>
<aya number="161">
<translation><![CDATA[Айткын: “Чынында,, Раббим мени туура жолго, түз динге – Акыйкатка бурулган Ибрахимдин Динине багыттады. Ал (Ибрахим) мушриктерден эмес”.]]></translation>
<footnotes></footnotes>
</aya>
<aya number="162">
<translation><![CDATA[Айткын: “Менин намазым, курмандыгым, жашоом жана өлүмүм ааламдардын (жалгыз) Раббиси – Аллах үчүн!]]></translation>
<footnotes></footnotes>
</aya>
<aya number="163">
<translation><![CDATA[Анын эч бир шериги жок! Мен ушуга буюрулдум жана мен мусулмандардын эң алдыңкысымын”.]]></translation>
<footnotes></footnotes>
</aya>
<aya number="164">
<translation><![CDATA[Айткын: “Аллахтан башка Рабби издейинби?! Ал бардык нерселердин Раббиси го! Ар бир жандын жасаган жамандыгы, өзүнүн гана зыянына! Эч ким башка бирөөнүн (күнөө) жүгүн көтөрбөйт![1] Кийин баарыңардын кайтууңар - Аллахка! Анан Ал силерге (дин ишинде) өз ара талашканыңардын кабарын берет.]]></translation>
<footnotes><![CDATA[[1] Ислам өкүмү боюнча бирөөнүн жамандыгына башкасы жооп бербейт: ар бир адам өз иштеринин гана туткуну. Жакшылыгынын сообу да өзүнө, жамандыгынын күнөөсү да өзүнө. Бирок, бир адамдын жаман жолго түшүүсүнө себеп болгон киши күнөөнү аны менен теңме тең бөлүшөт. Ошондой эле, пайгамбарыбыз жакшылык ишке себепчи болгон адамдарга да ошол иштин сообунан жетип турушун баян кылган.]]></footnotes>
</aya>
<aya number="165">
<translation><![CDATA[Ал силерди жер бетинде (бири-бириңерге) орунбасар кылган жана Өзү берген нерселерде силерди сыноо үчүн кээ бирөөңөрдү кээ бирөөңөрдөн бир нече даража жогору кылган (Аллах). Чынында, сенин Раббиң тез эсептешүүчү! Ал чынында Кечиримдүү, Ырайымдуу!]]></translation>
<footnotes></footnotes>
</aya>
</sura>
<sura number="7">
<aya number="1">
<translation><![CDATA[Алиф, Лам, Мим, Сод.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(О, Мухаммад! Бул Куран) Аны менен (адамдарды) эскертүүң үчүн жана момундарга сабак-эскертүү болуусу үчүн сага түшүрүлгөн китеп. Жүрөгүңдө андан эч шектенүү болбосун!]]></translation>
<footnotes></footnotes>
</aya>
<aya number="3">
<translation><![CDATA[(О, адамдар!) Силерге Раббиңер тарабынан түшүрүлгөн нерсеге (Куранга) ээрчигиле! Андан башкасын жол башчы тутуп, ээрчибегиле! Азыраак эскерип жатасыңар!]]></translation>
<footnotes></footnotes>
</aya>
<aya number="4">
<translation><![CDATA[Биз канчалаган айыл-шаарларды (сөзүбүздү укпай койгону себептүү) жок кылдык! Биздин азап аларга түндөгү же күндүзгү уйку мезгилинде келген.]]></translation>
<footnotes></footnotes>
</aya>
<aya number="5">
<translation><![CDATA[Биздин азап келгенде алардын: “(Өзүбүзгө) зулум кылуучу болуп калдык” дегенден башка “доосу” калган жок!]]></translation>
<footnotes></footnotes>
</aya>
<aya number="6">
<translation><![CDATA[Биз албетте, пайгамбарлар жиберилген(эл)дерди да, пайгамбарлардын өзүн да суракка тартабыз.]]></translation>
<footnotes></footnotes>
</aya>
<aya number="7">
<translation><![CDATA[Кийин, албетте, аларга (жасаган иштерин) билип, айтып беребиз. Биз (эч бир мезгилде) жок эмес элек.]]></translation>
<footnotes></footnotes>
</aya>
<aya number="8">
<translation><![CDATA[Ал (кыямат) күнү (сооп-күнөөнү) тартуу акыйкат-адилдик менен болот. Кимдин (сообу) оор келсе, ошолор гана тозоктон кутулуучулар.]]></translation>
<footnotes></footnotes>
</aya>
<aya number="9">
<translation><![CDATA[Ал эми, кимдин (сообу күнөөсүнөн) жеңил келсе, алар - Биздин аяттарыбызга моюн сунбагандары себептүү - өздөрүнө зыян кылгандар!]]></translation>
<footnotes></footnotes>
</aya>
<aya number="10">
<translation><![CDATA[Аныгында биз силерди жерде мекендештирип, анда силерге (жыргал) жашоо себептерин жаратып бердик. Азыраак шүгүр кылып жатасыңар!]]></translation>
<footnotes></footnotes>
</aya>
<aya number="11">
<translation><![CDATA[Биз силерди (атаңар Адамдан) жаратып, (эң жакшы) келбет-сүрөт бердик. Кийин Биз периштелерге: “Адамга сажда кылгыла!” дегенибизде, баары сажда кылышты. Бир гана Иблис сажда кылуучулардан болбоду.]]></translation>
<footnotes></footnotes>
</aya>
<aya number="12">
<translation><![CDATA[Ал (Аллах) айтты: “Мен буюрганда сажда кылуудан сени эмне токтотту?!” Ал айтты: «Мен андан жакшымын. Сен мени оттон, аны болсо ылайдан жараткансың".]]></translation>
<footnotes></footnotes>
</aya>
<aya number="13">
<translation><![CDATA[Ал (Аллах) айтты: “Анда Бейиштен чык! Сага мында текеберленип жүрүү мүмкүн эмес! Чык эми! Сен кор болуучулардансың!”]]></translation>
<footnotes></footnotes>
</aya>
<aya number="14">
<translation><![CDATA[(Иблис) айтты: “Алар (Адам урпактары) кайра тирилген (кыямат) күнгө чейин (өлбөй жашоого) мага мөөнөт бер!”]]></translation>
<footnotes></footnotes>
</aya>
<aya number="15">
<translation><![CDATA[(Аллах) айтты: “Сен мөөнөт берилгендерденсиң».]]></translation>
<footnotes></footnotes>
</aya>
<aya number="16">
<translation><![CDATA[(Иблис) айтты: “Мени (бейиштен) айдап салганың үчүн, мен Сенин туура жолуңда (ар дайым) аларды күтүп олтурамын.]]></translation>
<footnotes></footnotes>
</aya>
<aya number="17">
<translation><![CDATA[Кийин мен алардын алды-артынан, оң-солунан (азгырганы) келемин. Натыйжада Сен алардын көпчүлүгүн шүгүр (ибадат) кылган абалда таппайсың!]]></translation>
<footnotes></footnotes>
</aya>
<aya number="18">
<translation><![CDATA[(Аллах) айтты: “Жек көрүлгөн, каарга жолуккан абалда жогол! Ант ичем: алардан кимиси сага ээрчисе, баарыңарды бириктирип тозокту толтурамын!]]></translation>
<footnotes></footnotes>
</aya>
<aya number="19">
<translation><![CDATA[(Биз айттык): «О, Адам, сен жана жубайың (Хава экөөң) Бейиште жашагыла, (андагы жаккан мөмөлөрдөн) каалаганыңарды жегиле, бирок, мына бул даракка[1] жакындабагыла. Антсеңер (өзүңөргө) зулум кылуучулардан болуп каласыңар.]]></translation>
<footnotes><![CDATA[[1] Ал кандай дарак экенин Аллах кабар бербеди. Ошондуктан – бул белгисиз. Бул жердеги сыр-маани дарактын атында эмес, буйруктун аткарылбашында.]]></footnotes>
</aya>
<aya number="20">
<translation><![CDATA[Анан, жабык турган абийир-уяттары ачылып калышы үчүн шайтан аларды азгыра баштады жана: “Раббиңер экөөңөрдү периште болуп же (бейиште) түбөлүк жашоочулардан болуп калбооңор үчүн гана бул дарактан кайтарды” – деди.]]></translation>
<footnotes></footnotes>
</aya>
<aya number="21">
<translation><![CDATA[Жана: “Мен силерге насаат айтуучулардан боломун” – деп экөөнө ант иче баштады.]]></translation>
<footnotes></footnotes>
</aya>
<aya number="22">
<translation><![CDATA[Азгыруу менен ал экөөнү (таза жогорку, күнөөсүз даражаларынан) түшүрүп койду. Анан, экөө дарактан (мөмөсүнөн) ооз тиер замат, абийир-уяттары ачылып калып, өздөрүн бейиш жалбырактары менен тосо башташты. Анан, Раббиси аларга үн катты: “Мен экөөңөрдү бул дарактан кайтарбадым беле?! Жана силерге: “шайтан экөөңөрдүн анык душманыңар!” – дебедим беле?!”]]></translation>
<footnotes></footnotes>
</aya>
<aya number="23">
<translation><![CDATA[Экөө (бушайман болуп): “О, Раббибиз! Өзүбүзгө зулум кылып алдык! Эми, Сен бизди кечирбесең жана ырайым кылбасаң зыян тартуучулардан болуп калабыз” – дешти.]]></translation>
<footnotes></footnotes>
</aya>
<aya number="24">
<translation><![CDATA[(Аллах) айтты: “Бири-бириңерге (адамзат шайтанга, шайтан адамзатка) душман болгон абалда (бейиштен жерге) түшкүлө! Силер үчүн анда орун-очок жана (ажалыңар жеткен) мезгилге чейин пайдалануу бар.]]></translation>
<footnotes></footnotes>
</aya>
<aya number="25">
<translation><![CDATA[(Аллах) айтты: “Ошол жерде жашайсыңар, ошол жерде өлөсүңөр жана (кыямат болгондо) ошондон кайра чыгарыласыңар.]]></translation>
<footnotes></footnotes>
</aya>
<aya number="26">
<translation><![CDATA[О, Адам урпактары! Биз силерге абийир-уятыңарды жаба турган жана кооздук-зыйнат боло турган кийимди түшүрдүк. Бирок, такыба кийими, Бул – жакшы![1] Бул Аллахтын (артыкчылык) белгилеринен. Кана эми, түшүнүп калышса!]]></translation>
<footnotes><![CDATA[[1] Анткени, зыйнат кийими эскирет, такыбалыктын кийими эскирбейт.]]></footnotes>
</aya>
<aya number="27">
<translation><![CDATA[О, Адам урпактары! Шайтан Ата-Энеңерди бейиштен чыгарып, уяттуу жерлери көрүнүп калуусу үчүн кийимдерин сыйрып алганы сыяктуу, силерди да азгырып койбосун! Ал жана ага окшогондор (жиндер) силерди, силер көрбөгөн тараптан көрүп турушат. Чынында, Биз шайтандарды ыйман келтирбеген адамдар үчүн дос-башчы кылып койдук.]]></translation>
<footnotes></footnotes>
</aya>
<aya number="28">
<translation><![CDATA[Алар бузук (шариятта арам болгон) бир ишти жасаса: “Биз ата-бабаларыбызды ушул иштин үстүндө тапканбыз жана бул ишке бизди Аллах буюрган” – дешет. Айткын: “Аллах бузук иштерге буюрбайт. Өзүңөр билбеген нерселерди Аллахга жүктөп жатасыңарбы?!]]></translation>
<footnotes></footnotes>
</aya>
<aya number="29">
<translation><![CDATA[Айткын: “Менин Раббим (ибадатта жана мамилелерде) адилеттик – ортолукка буюрду. Ар бир сажда (ибадат) кылган жерде жүзүңөрдү (кыбылага) түздөгүлө. Динди Аллах үчүн калыс кылып (муктаждыкты Өзүнөн гана сурап) дуба кылгыла! Аллах силерди (биринчи ирет) жаратканы сыяктуу (экинчи жашоого) кайтасыңар.]]></translation>
<footnotes></footnotes>
</aya>
<aya number="30">
<translation><![CDATA[(Силерден) Бир тайпаны Аллах туура жолго баштады. Дагы бир тайпага (өздөрүнүн жаман иштери себептүү) адашуучулук чыныгы өкүм болду. (Анткени,) Алар Аллахты таштап шайтандарды дос-башчы кылып алышкан жана өздөрүн туура жол тапкандар деп ойлошкон.]]></translation>
<footnotes></footnotes>
</aya>
<aya number="31">
<translation><![CDATA[О, Адам урпактары! Ар бир намаздын убактысында зыйнатыңарды[1] кийгиле жана (Аллах берген жакшылыктардан) жегиле, ичкиле. Бирок, ысырап кылбагыла! Чынында, Ал (Аллах) ысырапчыларды сүйбөйт.[2]]]></translation>
<footnotes><![CDATA[[1] Бул аяттагы «зыйнаттын» мааниси уяттуу (аврат) орундарды жаба турган кийим. Чынында кийим адамдын зыйнаты. Кийимсиз адам кандай жагымсыз көрүнсө, жасанган адам ошончолук зыйнаттуу көрүнөт.
[2] Ысырап деп тамак-ашта болсун же кийимде, же башка турмуш-тиричилик себептеринде болсун керегинен ашыкча пайдаланууга айтылат.]]></footnotes>
</aya>
<aya number="32">
<translation><![CDATA[Айткын: “Аллахтын пенделерине арнап чыгарган зыйнаттарын жана адал-таза ырыскыларды ким арам кылды?! Айткын: “Алар дүйнө жашоосунда ыймандууларга арналган”. Кыямат күндө (ал зыйнаттар) жалаң ыймандуулар үчүн. Биз билген адамдарга аяттарды ушундай анык баяндайбыз.]]></translation>
<footnotes></footnotes>
</aya>
<aya number="33">
<translation><![CDATA[Айткын: “Менин Раббим бузукулуктардын ашкересин да, көмүскөсүн да арам кылды. Дагы күнөөнү, кыянат менен жасалган зулумду, (кудайлыгына) далил түшүрбөгөн нерселерди Аллахка шерик кылып алууңарды жана Аллах жөнүндө билбеген нерсеңерди сүйлөгөндү (арам кылды)”.]]></translation>
<footnotes></footnotes>
</aya>
<aya number="34">
<translation><![CDATA[Ар бир үммөт үчүн белгиленген мөөнөт (ажал) бар. (Ошол) мөөнөттөрү келгенде, алар аны бир саатка болсун артка, же алдыга жылдыра алышпайт.]]></translation>
<footnotes></footnotes>
</aya>
<aya number="35">
<translation><![CDATA[О, Адам урпактары. Силерге араңардан чыккан пайгамбарлар келип, Менин аяттарымды айтканда, кимде-ким такыба кылып, өзүн оңдосо, аларга коркуу жок, жана алар кайгыга да батышпайт.]]></translation>
<footnotes></footnotes>
</aya>
<aya number="36">
<translation><![CDATA[Ал эми, Биздин аяттарыбызды "жалган" деп, алардан текеберленгендер тозок элдери жана анда түбөлүк калышат!”]]></translation>
<footnotes></footnotes>
</aya>
<aya number="37">
<translation><![CDATA[(“Аллахтын шериги бар” деп) Аллахка жалган-жалаа ойлоп тапкан же болбосо, Анын аяттарын “жалган” деген адамдардан өткөн залым барбы?! Аларга (тагдыры жазылган) китептен насип-ажалы жетип, Биздин жан алгыч (периште) элчилерибиз келип: “Аллахты таштап, аларга дуба кылган “кудайларыңар” кайда калды?” – дегенде, алар: “Бизден жок болуп кетишти!” дешет жана өздөрүнүн каапыр болгонуна өздөрү күбөлүк беришет.]]></translation>
<footnotes></footnotes>
</aya>
<aya number="38">
<translation><![CDATA[(Аллах) айтты: “Силерден мурунку (каапыр) инсандар жана жиндерден турган үммөт менен бирге тозокко киргиле! Ар качан тозокко бир жамаат кирсе (өзүн ушул жолго баштаган) шерик-башчыларына каргыш айтышат. Эми, качан бардыгы тозокто чогулушканда кийинкилери (ээрчигендер) абалкыларына (башчыларына) карап, (Аллахка жалбарып): “О, Рабби! Ушулар бизди жолдон чыгарган. Аларга тозокто ашыгыраак азап бере көр!” дешет. (Аллах) айтат: “Ар бириңерге ашыкчасы бар. Бирок, силер билбейсиңер!”]]></translation>
<footnotes></footnotes>
</aya>
<aya number="39">
<translation><![CDATA[Ал эми, абалкылары (башчылары) кийинкилерине карап: “Силерге биздин үстүбүздө эч кандай абзелдик жок! Жасаган жоругуңарга жараша (биз менен бирдей эле) азап тарта бергиле!” - дешет.[1]]]></translation>
<footnotes><![CDATA[[1] Бирок, жолбашчыларга алардан көбүрөөк азап берилиши маалым. Анткени, Аллах таала дагы бир аятта мындай деген: “Каапыр болуп, Аллахтын жолунан тоскондор.., Биз аларга кылмыштарына жараша, азап үстүнө кошумча азап беребиз”.]]></footnotes>
</aya>
<aya number="40">
<translation><![CDATA[Биздин аяттарыбызды “жалган” деп, текеберленген адамдарга асман эшиктери ачылбайт.[1] Алар төө ийненин тешигинен өтмөйүнчө бейишке кире алышпайт. Биз кылмышкерлерди ушинтип жазалайбыз.]]></translation>
<footnotes><![CDATA[[1] Өлүмдөн соң, ыймандуу адамдардын рухтары (жандары) асмандардан-асмандарга көтөрүлүп, эң жогорку ааламга жетип, Аллах каалаган ырахаттуу орундарда болушат. Ал эми, аятта сыпатталган каапырлардын рухтарына жогорку асмандардын эшиктери ачылбайт.]]></footnotes>
</aya>
<aya number="41">
<translation><![CDATA[Аларга тозоктон төшөк, үстүнөн (ошондой) жууркан бар! Биз залым адамдарды ушинтип жазалайбыз!]]></translation>
<footnotes></footnotes>
</aya>
<aya number="42">
<translation><![CDATA[Ал эми, ыйман келтирип жакшы иштерди жасаган адамдар бейиш ээлери болуп, анда түбөлүк калышат.[1] Биз эч бир жанды күчү жетпеген ишке буюрбайбыз.]]></translation>
<footnotes><![CDATA[[1] Бул аятта айтылып жаткан бактылуулардын катарына оозу менен эле “ыймандуубуз” деп, Шарият буюрган парыздарды аткарбай жүргөндөр кирбейт. Ыйман менен амалды кошо алып жүргөн чыныгы момун-мусулмандар кирет.]]></footnotes>
</aya>
<aya number="43">
<translation><![CDATA[Биз алардын жүрөктөрүнөн (бири-бирине болгон) таарынычтарын сууруп алабыз. Астыларынан дарыялар агып турат. Анан алар: “Бизди ушуга баштаган Аллахга мактоо болсун! Эгер Аллах көргөзбөсө, биз түз жолду тапмак эмеспиз. Бизге Раббибиздин пайгамбарлары акыйкатты алып келген тура!” - дешет. Кийин аларга (мындай деген) добуш угулат: “Ушул – силердин бейиш! Силер (сооп) ишиңер себептүү буга мураскор болдуңар!”]]></translation>
<footnotes></footnotes>
</aya>
<aya number="44">
<translation><![CDATA[Бейиштегилер тозоктогуларга: “Бизге Раббибиз убада кылган нерсе (бейиш) чын экенин көрдүк, силер дагы Раббиңер убада кылган нерсени (азап-тозокту) көрдүңөрбү?! – деп добуш кылышты. “Ооба” дешти алар. Ошондо, алардын арасындагы бир жарчы (мындай деп жар салды): “Залымдарга Аллахтын каргышы болсун!]]></translation>
<footnotes></footnotes>
</aya>
<aya number="45">
<translation><![CDATA[Алар Аллахтын жолунан тосуп, аны бузууну каалаган жана Акыретке ишенбеген адамдар болчу!”]]></translation>
<footnotes></footnotes>
</aya>
<aya number="46">
<translation><![CDATA[Ал экөөсүнүн (бейиш менен тозоктун) ортосунда «Аьраф»(тосмо) бар.[1] “Аьрафтын” үстүндөгү адамдар (бейишилер менен тозокулардын) экөөсүн тең көрүнүшүнөн таанып турушат. Жана бейиштегилерге карап, ага кирбесе да, кирүүнү үмүт кылып: «Ассалому-алейкум»-дешет.]]></translation>
<footnotes><![CDATA[[1] Ал тосмо бейиштен да, тозоктон да эсептелбейт. Анын аты “Аьраф”. Ал жерде бейишке да, тозокко да өкүм кылынбай, арасатта калган адамдар өкүм күтүп, бейиштен үмүт кылып, тозоктон коргоо тилеп отурушат. Анткени, “Аьраф” бийик жерде болуп, андан бейиш менен тозок көрүнүп турат.]]></footnotes>
</aya>
<aya number="47">
<translation><![CDATA[Ал эми, көздөрү тозокулар тарапка бурулуп калса: “О, биздин Рабби! Бизди (мына бул) залымдарга кошуп койбой элең?!” – дешет.]]></translation>
<footnotes></footnotes>
</aya>
<aya number="48">
<translation><![CDATA[Дагы, “Аьрафтагылар” көрүнүшүнөн тааныган (тозоктогу) адамдарга (карап): “Силерге чогулткан дүйнө-мүлкүңөр менен кыйынсынганыңар пайда бербей калыптыр го!]]></translation>
<footnotes></footnotes>
</aya>
<aya number="49">
<translation><![CDATA[Силер ант ичип: “Аларга Аллах ырайымын жеткирбейт” – деген адамдар тиги(бейиштеги)лерби?! (Аларга) “Бейишке киргиле! Силерге коркунуч жок жана кайгы-капага батпайсыңар! (деп айтылып жатпайбы)?!” – дешет.]]></translation>
<footnotes></footnotes>
</aya>
<aya number="50">
<translation><![CDATA[Тозоктогулар бейиштегилерге жалдырап: “Бизге суудан жана Аллах силерге берген ырыскылардан бир аз кайрымдуулук кылып койгула” – дегенде, алар: “Аллах ал ырыскыларды каапырларга арам кылган,]]></translation>
<footnotes></footnotes>
</aya>
<aya number="51">
<translation><![CDATA[(себеби) алар диндерин оюн-тамаша кылып алган жана дүйнө(нүн өткөөл) жашоосуна алданган адамдар!” – дешет. (Кийин Аллах айтат:) “Бүгүн биз аларды, аяттарыбызды чанып, ушул күндөрүн унутуп салганы сыяктуу “унутуп”[1] (тозокко таштап) салабыз.]]></translation>
<footnotes><![CDATA[[1] Аллах эч нерсени унутпайт. Бул жердеги “унутуунун” мааниси алардын жалбарууларына жооп бербегени жана тозокто калтырганы болсо керек. Валлоху аалам.]]></footnotes>
</aya>
<aya number="52">
<translation><![CDATA[Биз ыймандуу коомго туура жол, ырайым болсун деп, аларга Өзүбүз анык баяндаган китепти илимге толтуруп алып келдик.]]></translation>
<footnotes></footnotes>
</aya>
<aya number="53">
<translation><![CDATA[Алар анын (Курандын алдын ала айтылган) кабарларын гана күтүүдө. Ал кабар (Кыямат) келгенде, мурда аны “унуткан” адамдар: “Раббибиздин пайгамбарлары чындыкты алып келген турбайбы! Эми, бизге күнөөлөрүбүздү кечиртип берүүчү ортомчу табылар бекен?! Же (дүйнөгө) кайтарылар бекенбиз, жасаганыбыздан башка (сооп) иштерди жасап келмекпиз?!” дешет. Алар өздөрүнө зыян кылышты жана оюнан чыгарган “кудайлары” алардан жок болуп кетти!]]></translation>
<footnotes></footnotes>
</aya>
<aya number="54">
<translation><![CDATA[Силердин Раббиңер – Аллах. Ал асмандар менен Жерди алты күндө жаратты. Кийин Арштан бийик болду.[1] Ал түндү күндүзгө оройт жана ал (караңгылык) аны (күндүздү) кууп жүрөт. Күн, Ай жана (башка) жылдыздар Анын буйругуна моюн сундурулган. Уккула: жаратуу жана буюруу Өзүнө гана таандык! Ааламдардын Раббиси – Аллах Улук, Бийик!]]></translation>
<footnotes><![CDATA[[1] Биз «Бийик болду» деп которгон сөздүн арабчасы «Истиваа». «Аль-Муьжам аль-васийт» сөздүгүндө: ( استوى ) على كذا أو فوقه علا و صعد «Бир нерсеге истиваа кылуу – бул анын үстүнө көтөрүлүү жана бийик болуу» деп түшүндүрүлгөн. Табеиндердин арасынан чыккан белгилүү аалым Мужахид ибн Жабр дагы «Аллахтын истиваасы – бул Анын бийик-жогору болгону» деп тафсир кылган. ( «Сахихул Бухарий маьа Фатхил Баарий» 13/403). Пайгамбарыбыз (с.а.в) айтты: «Аллах калк-калайыкты жаратканда Өзүнүн алдындагы, Арштын үстүндөгү Китепке: «Менин ырайымым ачуумдан үстөмдүк кылды» деп жазган». (Бухарий: 7404, Муслим: 2751, Тирмизий: 3543, Ибн Мажа: 4295). Ошондой эле, ханафий мазхабынын имамдарынын бири Мулло Али Каары, Имам Аазамдын «Фикхул Акбар» китебине жазган түшүндүрмө (шарх) китебинде: و كذا لا يقال استواءه على العرش استيلاؤه «Аллахтын истиваасын «Анын Ээ болгону» (же ээлеп алганы) деп айтылбайт» деген. (92-бет).]]></footnotes>
</aya>
<aya number="55">
<translation><![CDATA[Раббиңерге жалбаруу менен, купуя дуба (ибадат) кылгыла! Чынында, Ал чектен чыгуучуларды сүйбөйт.]]></translation>
<footnotes></footnotes>
</aya>
<aya number="56">
<translation><![CDATA[Жер бетинде – аны оңдогондон кийин – бузукулук кылбагыла![1] (Азабынан) коркуп, (сообунан) үмүт кылып Өзүнө гана дуба кылгыла! Чынында, Аллахтын ырайымы жакшылык кылуучуларга жакын.]]></translation>
<footnotes><![CDATA[[1] Жер бетинин оңолуп-тазаруусу Аллахтын шарият мыйзамдары менен жашоонун натыйжасында болоору белгилүү. Демек, бузукулук - бул шариятта күнөө болуп эсептелген иштердин натыйжасы.]]></footnotes>
</aya>
<aya number="57">
<translation><![CDATA[Ал ырайымынан кушкабар иретинде (жамгырдын) алдынан шамалдарды жиберет. Качан ал шамалдар оор булуттарды көчүргөндө Биз аларды өлүк (суусаган) шаарларга айдайбыз жана андан жамгыр жаадырып, аны менен ар түркүн мөмөлөрдү чыгарабыз. Биз (кыяматта) өлүктөрдү ушул сыяктуу кайра (жерден) чыгарып алабыз. Ушундан өрнөк алсаңар кана!]]></translation>
<footnotes></footnotes>
</aya>
<aya number="58">
<translation><![CDATA[(Жери) таза шаардын өсүмдүктөрү Аллахтын уруксаты менен (тез) өнүп чыгат. Ал эми, таза эмес (таштак же шор баскан) жердин өсүмдүгү кыйынчылык менен чыгат. Биз аяттарды шүгүр кылуучу коом үчүн мына ушинтип ачык-айкын баян кылабыз.[1]]]></translation>
<footnotes><![CDATA[[1] Жер – бул жүрөктөр. Жамгыр – бул Алахтын Сөзү. Жамгыр таза, болук жерге да, таштак, шор жерге да бирдей жаайт. Ошондой эле, Аллахтын сөздөрүн адамдар бирдей угушат. Бирок, бул аяттар таза жүрөккө жетсе, таза иштерди өндүрөт. Бузук жүрөктөр болсо, сыйда таш жамгырды кабыл алалбаган сыяктуу, аяттарды кабыл албайт.]]></footnotes>
</aya>
<aya number="59">
<translation><![CDATA[Биз Нухту өз коомуна (пайгамбар кылып) жибердик.[1] Ал айтты: “О, коомум! Жалгыз Аллахка ибадат кылгыла! Силер үчүн Андан башка кудай жок! (Эгер көнбөсөңөр) мен силердин Улуу Күндүн (Кыямат) азабына кабылууңардан корком!”]]></translation>
<footnotes><![CDATA[[1] Нухтун коому бутпарас болуп, өздөрүнүн арасында өткөн олуялардын айкелдерин Аллахка шерик кылып, ошолордун арбагына дуба кылып, жардам сурап, ибадат кылышчу.]]></footnotes>
</aya>
<aya number="60">
<translation><![CDATA[Анын коомунан болгон (текебер) бийлер ага: “Биз сенин анык адашууда экениңди көрүп турабыз” – дешти.]]></translation>
<footnotes></footnotes>
</aya>
<aya number="61">
<translation><![CDATA[(Нух) айтты: “О, коомум. Мен адашкан эмесмин, ааламдардын Раббиси тарабынан (жиберилген) пайгамбармын.]]></translation>
<footnotes></footnotes>
</aya>
<aya number="62">
<translation><![CDATA[Силерге Раббимдин буйруктарын жеткирип, насаат айтамын жана Аллах тарабынан силер билбеген нерселерди билемин.]]></translation>
<footnotes></footnotes>
</aya>
<aya number="63">
<translation><![CDATA[Эмне, такыба болуп, Аллахтын ырайымына бөлөнүүңөр үчүн Раббиңердин эскертүүсү өзүңөрдүн араңардагы бир (жөнөкөй) адам аркылуу – силерди эскертүү үчүн – келгенине таң калып жатасыңарбы!”]]></translation>
<footnotes></footnotes>
</aya>
<aya number="64">
<translation><![CDATA[Алар Нухту “жалганчы” – дешти. Кийин Биз аны жана аны менен бирге болгон (ыймандуу) адамдарды кемеде куткарып, аяттарыбызды “жалган” дегендерди (топон сууга) чөктүрүп жибердик. Анткени, алар (дили) сокур коом эле.]]></translation>
<footnotes></footnotes>
</aya>
<aya number="65">
<translation><![CDATA[Аад коомуна туугандары Худду пайгамбар кылып жибердик. Ал айтты: “О, коомум! Аллахка гана ибадат кылгыла! Силер үчүн андан башка ибадат кылууга татыктуу кудай жок! (Анын азабынан) коркпойсуңарбы?”]]></translation>
<footnotes></footnotes>
</aya>
<aya number="66">
<translation><![CDATA[(Ошондо) анын коомунун каапырлары : “Биз сенин наадан экениңди көрүп турабыз. Биз сени жалганчылардын бири деп ойлойбуз!” – дешти.]]></translation>
<footnotes></footnotes>
</aya>
<aya number="67">
<translation><![CDATA[(Худ) айтты: “О, коомум. Мен наадан эмесмин, ааламдардын Раббиси тарабынан (жиберилген) пайгамбармын.]]></translation>
<footnotes></footnotes>
</aya>
<aya number="68">
<translation><![CDATA[Мен силерге Раббимдин буйруктарын жеткиремин жана ишенимдүү насаатчымын.]]></translation>
<footnotes></footnotes>
</aya>
<aya number="69">
<translation><![CDATA[Эмне, Раббиңердин эскертүүсү, өзүңөрдүн араңардагы бир (жөнөкөй) адам аркылуу – силерди (тозоктон) коркутуу үчүн – келгени силерди таң калтырдыбы? Эстегиле, Аллах силерди Нух коомунун артынан орун басар кылды. Жана силерди калктардын арасында күч-кубаттууу кылды.[1] Эми, Аллахтын (ушул) жакшылыктарын эстегиле! (Ошондо тозоктон) кутулуп калаарсыңар!”]]></translation>
<footnotes><![CDATA[[1] Худ пайгамбардын коому "Аад" деп аталып, башка элдерден олбурлуу денелери, күч-кубаты менен айырмаланып турган. Билген адамга ушунун өзү деле эң зор жакшылык.]]></footnotes>
</aya>
<aya number="70">
<translation><![CDATA[(Каапырлар) айтышты: “Сен бизге, жалгыз Аллахка ибадат кылуубуз жана ата-бабаларыбыз ибадат кылган кудайларды таштообуз үчүн келдиңби?! Эгер чынчылдардан болсоң, бизге убада кылган балээлериңди алып келчи, кана?!]]></translation>
<footnotes></footnotes>
</aya>
<aya number="71">
<translation><![CDATA[Ал (Худ) айтты: “Мына эми, башыңарга Раббиңердин каар-казабы анык түштү! Кудай экенине Аллах эч бир далил түшүрбөгөн, силер жана ата-бабаңар (“кудай” деп) атап алган ысымдар жөнүндө мени менен талашып жатасыңарбы?! Болуптур, күткүлө! Мен да силер менен бирге күтөйүн!]]></translation>
<footnotes></footnotes>
</aya>
<aya number="72">
<translation><![CDATA[Биз Худ жана аны менен бирге (ыймандуу) болгондорду ырайымыбыз менен сактап, аяттарыбызды жалганга чыгаргандардын «куйругун кесип» койдук.[1] (Анткени,) Алар ыймандуу эмес болчу.]]></translation>
<footnotes><![CDATA[[1] Худ өз коомуна: “Эгер жалгыз Аллахтын ибадатына кайтпасаңар башыңарга Аллахтын балээси түшөт” деген болчу. Каапырлар бул насаатты угуунун ордуна кайра “балээңди алып келбейсиңби?” деп келекелешип, өздөрү сыйынган таштардын да кудай экенин талашып, ширк иштеринен кайтышпады. Мунун натыйжасында Аллах таала аларга катуу бороон-шамал жиберип, бирин калтырбай, жексен кылды! Алардан урпак, бала-чака тургай, изи да калбады!]]></footnotes>
</aya>
<aya number="73">
<translation><![CDATA[Жана Самуд коомуна өздөрүнүн тууганы Салихти пайгамбар кылдык. Ал айтты: “О, коомум! Аллахка ибадат кылгыла! Силерге андан башка кудай жок. Силерге Раббиңер тарабынан далил келди: Мына бул Аллахтын төөсү – силерге (Аллахтан) аян-белги. Аны өз эркине койгула. Аллахтын жеринде оттоп жүрө берсин. Ага жамандык кылбагыла. Антсеңер силерди жан ооруткан азап кармайт.[1]]]></translation>
<footnotes><![CDATA[[1] Ошентип, Аллах Самуд коомун төө менен сынады. Аны “Аллахтын төөсү” деп атап, элдерге ага эч жамандык кылбоону буюрду. Ошол жерде бир булак бар эле. Келишим боюнча андан бир күн Самуд коому, бир күн Аллахтын төөсү иче турган…]]></footnotes>
</aya>
<aya number="74">
<translation><![CDATA[Эстегиле, Аллах силерди Аад коомунун артынан орун басар кылып, жерге жайгаштырды. Силер тегиз жерлерге сарайларды саласыңар, тоолорду(н боорун) оюп, үйлөрдү курасыңар. Аллахтын (ушул) жакшылыктарын эстегиле, жана жер бетинде бузукулук таратуучу болбогула!”]]></translation>
<footnotes></footnotes>
</aya>
<aya number="75">
<translation><![CDATA[Салихтин коомундагы текеберленген (бай-манап) адамдар, өздөрүнүн арасынан ыйман келтирген бей-бечара адамдарга карап: “Силер Салихти Раббиси тарабынан жиберилген пайгамбар деп билесиңерби?” – дешти. Алар:“Ооба. Биз ал жиберилген нерсеге ыйман келтирүүчүлөрбүз” - деди.]]></translation>
<footnotes></footnotes>
</aya>
<aya number="76">
<translation><![CDATA[Текеберленген адамдар: “Биз силер ыйман келтирген динге ишенбейбиз!” – дешти.]]></translation>
<footnotes></footnotes>
</aya>
<aya number="77">
<translation><![CDATA[жана (“катылсаңар силерге азап келет” деп эскертилген) төөнү союп салышты да, Раббисинин буйругун оройлук менен бузуп: “О, Салих! Эгерде (чын) пайгамбар болсоң, бизге убада кылган азапты келтир?!” – дешти.]]></translation>
<footnotes></footnotes>
</aya>
<aya number="78">
<translation><![CDATA[Аларга катуу жер титирөө болуп, баскан-турган жерлеринде жер менен жексен болушту!]]></translation>
<footnotes></footnotes>
</aya>
<aya number="79">
<translation><![CDATA[Салих болсо, (алар кырылып калгандан кийин) аларга далысын салып: “О, коомум! Мен силерге Раббимдин буйруктарын жеткирип, насаат кылган элем. Бирок, силер насаат айтуучу адамдарды сүйбөйт экенсиңер!” - деди.]]></translation>
<footnotes></footnotes>
</aya>
<aya number="80">
<translation><![CDATA[(О, Мухаммад!) Лут пайгамбарды да (эстегин). Бир кезде ал коомуна: “Силерге чейин ааламдарда эч бир адам жасабаган бузукулукту жасайсыңарбы?” - деди.]]></translation>
<footnotes></footnotes>
</aya>
<aya number="81">
<translation><![CDATA[Чынында, силер аялдар бул жакта калып, эркектерге кумарланып келип жатасыңарбы?! Жок! (Бул – арам!) Силер чектен чыккан коомсуңар!” - деди.]]></translation>
<footnotes></footnotes>
</aya>
<aya number="82">
<translation><![CDATA[(Бузулуп бүткөн) коому ага: “Аларды (Лут жана аны менен бирге болгон ыймандууларды) айылыңардан четке чыгарып таштагыла! Алар таза адамдар имиш!” – деген сөз менен гана жооп берди.]]></translation>
<footnotes></footnotes>
</aya>
<aya number="83">
<translation><![CDATA[Анан Биз Лут менен анын үй-бүлөсүн куткардык. Бир гана аялы(н куткарбадык). Ал (азапта) калуучулардан болду.[1]]]></translation>
<footnotes><![CDATA[[1] Аллах Лут пайгамбарга түн ичинде бул шаардан чыгып кетүүнү буюруп, эртеси таң азанда балээ жиберүүсүн билдирген болчу. Анын аялы бузуку адамдар тарапта болгондуктан, Аллах «аны өзүң менен алып кетпе» - деген.]]></footnotes>
</aya>
<aya number="84">
<translation><![CDATA[Анан Биз алардын үстүнө (жалындуу таштардан) жамгыр жаадырдык. Күнөөкөрлөрдүн акыбети кандай болгонун карагын.]]></translation>
<footnotes></footnotes>
</aya>
<aya number="85">
<translation><![CDATA[Ошондой эле Биз Мадян элине өздөрүнүн туугандары Шуайбды (пайгамбар кылып жибердик). Ал айтты: “О, коомум! Аллахка гана ибадат кылгыла! Силер үчүн Андан башка сыйынууга татыктуу кудай жок. Силерге Раббиңерден далил (Дин) келди. Эми, (ошол дин эрежеси боюнча) өлчөм, таразаларды толук тарткыла, адамдардын буюмдарынын баасын төмөндөтпөгүлө жана жер бетинде – оңолгондон кийин – бузукулук кылбагыла! Эгер ыймандуу болсоңор, ушунуңар силер үчүн жакшы!]]></translation>
<footnotes></footnotes>
</aya>
<aya number="86">
<translation><![CDATA[Ал (туура) жолду (өз каалооңорго ылайыктап бурмалап, ага ыйман келтирген адамдарды Аллахтын жолунан) тосуп, коркутуп, ар кайсы жолдордо отурбагыла! Эстегиле, силер аз сандуу элеңер. Аллах силерди (өлүм – житимден, кырылуудан сактап) көбөйттү, жана силер (тарыхка бир кылчайып карап) бузуку адамдардын акыбети кандай болгонун көрүп алгыла!]]></translation>
<footnotes></footnotes>
</aya>
<aya number="87">
<translation><![CDATA[Эгерде, силердин араңардан бир тобуңар мага жиберилген динге ыйман келтирип, башка бир тобуңар ыйман келтирбесе, Аллах биздин арабызда Өз өкүмүн чыгарганга чейин сабыр кылып тургула. Ал – эң жакшы өкүм кылуучу.]]></translation>
<footnotes></footnotes>
</aya>
<aya number="88">
<translation><![CDATA[Шуайбдын коомундагы текеберленген (бай-манап) адамдар айтышты: “О, Шуайб! Биз сени жана сени менен бирге болгон ыймандууларды шаарыбыздан (кууп) чыгарабыз же биздин динибизге кайтасыңар!” (Анда) Шуайб айтты: “Эгер биз (силердин таш-кудайларга сыйынууга чакырган диниңерди) жаман көрсөк делеби?!]]></translation>
<footnotes></footnotes>
</aya>
<aya number="89">
<translation><![CDATA[Эгер биз, Аллах андан куткаргандан кийин, дагы эле силердин (жалган) диниңерге кайтчу болсок, Аллахка (“Анын шериги бар” деген) жалганды ойлоп тапкан болобуз го! (Жок!) Силердин диниңерге кайтуу бизге эч мүмкүн эмес! Бир гана Раббибиз – Аллах кааласа (ар нерсе мүмкүн). Анткени, Раббибиздин илими бардык нерсени камтып алган. Биз Аллахка таяндык! О, Раббибиз! Биз менен (каапыр) коомубуздун арасын акыйкаттык менен ачып (өкүм кылып) кой! Сен эң жакшы өкүм кылуучусуң!”]]></translation>
<footnotes></footnotes>
</aya>
<aya number="90">
<translation><![CDATA[Шуайбдын коомундагы каапыр адамдар (байлар, уруу башчылары) айтышты: “Эгерде силер Шуайбды ээрчисеңер, анда анык зыян көрүүчүлөрдөн болуп каласыңар!”[1]]]></translation>
<footnotes><![CDATA[[1] Өкүмзор (зомбу-зордукчул) адамдардын пикиринде ким алардан башкача ойлонсо “зыян тартуучу” болушат. Бирок, өздөрү жөнүндө ойлонушпайт. Качан баштарына чыныгы зыян – Аллахтын балээси келгенде гана көздөрү ачылат.]]></footnotes>
</aya>
<aya number="91">
<translation><![CDATA[Аларга катуу жер титирөө болуп, баскан-турган жерлеринде жер менен жексен болушту!]]></translation>
<footnotes></footnotes>
</aya>
<aya number="92">
<translation><![CDATA[Шуайбды “жалганчы” дегендер ал жерде жашабагандай (тып-тыйпыл) болуп калышты! Шуайбдын сөзүн жалганга чыгаргандар өздөрү зыян тартуучу болду!]]></translation>
<footnotes></footnotes>
</aya>
<aya number="93">
<translation><![CDATA[(Кырылып бүткөн соң) Шуайб аларга далысын салып: “О, коомум! Мен силерге Раббимдин буйруктарын жеткирдим жана насааттар кылдым (болбой койдуңар). Эми (силерге окшогон) каапыр коомго кантип кайгырмак элем” – деди.]]></translation>
<footnotes></footnotes>
</aya>
<aya number="94">
<translation><![CDATA[Биз кайсы бир айыл-калаага пайгамбар жиберсек, анын элдерин тообо кылаар деп, муктаждык, оору-сыркоо менен эскертебиз.]]></translation>
<footnotes></footnotes>
</aya>
<aya number="95">
<translation><![CDATA[Кийин Биз жамандыкты жакшылык менен алмаштырдык. Алар (өздөрү, дүйнө-мүлктөрү) көбөйүп: “Ата-бабаларыбызды деле (ушул сыяктуу) каатчылык, оору-сыркоолор каптаган (бул – адаттагыдай эле, ар бир заманда алмашып туруучу нерселер)” - дешти. Анан Биз аларды эч нерсени сезбей (бейкапар) турган абалдарында капыстан (азап менен) кармадык!]]></translation>
<footnotes></footnotes>
</aya>
<aya number="96">
<translation><![CDATA[Эгер айылдардын элдери ыйманга келип, такыба болушса, Биз аларга асмандардан жана жерден берекелерди ачып коймокпуз. Бирок, алар Биздин аяттарыбызды жалганга чыгарышты эле, кылмыштарына жараша кармадык (азап-жаза бердик).]]></translation>
<footnotes></footnotes>
</aya>
<aya number="97">
<translation><![CDATA[Айылдардын элдери, аларга Биздин азап (аларга) түндөсү, уктап жаткан кезде келүүсүнөн аман беле?]]></translation>
<footnotes></footnotes>
</aya>
<aya number="98">
<translation><![CDATA[Айылдардын элдери, аларга Биздин азап күндүзү, алар ойноп-жыргап жаткан кезде келүүсүнөн көңүлдөрү ток беле.]]></translation>
<footnotes></footnotes>
</aya>
<aya number="99">
<translation><![CDATA[Алар Аллахтын айлакерлигинен бейкапар беле? Аллахтын айлакерлигинен зыян тартуучу коом гана ток көңүл болот.[1]]]></translation>
<footnotes><![CDATA[[1] Демек, бузукулуктарга бөлөнгөн коом качан тынч-бейпил жашап калса – бул Аллахтын амалкерлиги! Момун-мусулман пенде коркуу менен үмүттүн арасында болушу, ар дайым Раббисине: “Эй, жүрөктөрдү ар калыпка салуучу Кудайым! Менин жүрөгүмдү өз диниңде бекем кыла көр!” деп дуба кылышы, эгер кел-кел (ооматы) келип, күтүрөп, дүңгүрөп, жыргап калса, сактыгын ого бетер күчөтүп, ыйманына байкоо жүргүзүп туруусу зарыл.]]></footnotes>
</aya>
<aya number="100">
<translation><![CDATA[Мекен-жерди (күнөөлөрү себептүү кыргынга учураган мурунку) ээлеринен мурас алган адамдарга, эгер Биз кааласак, аларды да күнөөлөрү себептүү кайгыга салып коюшубуз жана жүрөктөрүнө мөөр басып, тап-такыр укпай турган кылып коюшубуз малым эмес бекен?!]]></translation>
<footnotes></footnotes>
</aya>
<aya number="101">
<translation><![CDATA[(О, Мухаммад!) Биз сага ушул айылдардын окуя-тарыхын айтып жатабыз: аларга пайгамбарлары (анык-тунук) далилдерди алып келишсе да, мындан мурун жалганга чыгарышканы себептүү ыйман келтирбей коюшту. Аллах каапырлардын жүрөктөрүнө ушинтип мөөр басып коёт.[1]]]></translation>
<footnotes><![CDATA[[1] Пайгамбарлар каапырларга кээ бир учурда эч кимдин колунан келбеген моожиза-керемет көргөзсө да ыйманга келишпейт. Мунун себеби, алар өздөрүнө ыйман биринчи ирет сунушталганда кабыл албай койгондуктан, Аллах алардын жүрөгүнө мөөр басып койгон эле.]]></footnotes>
</aya>
<aya number="102">
<translation><![CDATA[Биз элдердин көпчүлүгүндө (пайгамбар жибергенден кийин Аллахтын осуяттарына) бекемдикти таппадык жана көпчүлүктөрүн бузуку абалында таптык.]]></translation>
<footnotes></footnotes>
</aya>
<aya number="103">
<translation><![CDATA[Кийин Биз алардын (пайгамбарлардын) артынан Мусаны мужизаларыбыз менен Фараонго жана анын элине жибердик. Бирок, алар мужизаларга зулум кылышты (каапыр болушту). Эми, бузукулардын акыбети кандай болорун көрүп кой:]]></translation>
<footnotes></footnotes>
</aya>
<aya number="104">
<translation><![CDATA[Муса айтты: “Эй, Фараон! Мен ааламдардын Раббиси тарабынан жиберилген пайгамбармын.]]></translation>
<footnotes></footnotes>
</aya>
<aya number="105">
<translation><![CDATA[(Ошондуктан) мага Аллах жөнүндө чындыкты гана сүйлөшүм ылайык болот. Мен силерге Раббиңерден далил-баян алып келдим. Эми, Исраил урпактарын мага кошуп (мекендерине) жибергин!]]></translation>
<footnotes></footnotes>
</aya>
<aya number="106">
<translation><![CDATA[(Фараон) Айтты: “Эгер сен чынчылдардан болсоң (жана Аллахтан) мужиза-далил алып келсең, аны көрсөтчү.]]></translation>
<footnotes></footnotes>
</aya>
<aya number="107">
<translation><![CDATA[Анан (Муса) аса-таягын (жерге) таштады эле… ошол замат (кадимкидей) жыланга айланып калды!]]></translation>
<footnotes></footnotes>
</aya>
<aya number="108">
<translation><![CDATA[Жана колун (чөнтөгүнөн) чыгарды эле ошол замат көрүүчүлөргө ап-пак (нурдуу) болуп калды!]]></translation>
<footnotes></footnotes>
</aya>
<aya number="109">
<translation><![CDATA[(Бул кереметти көргөн) Фараон коомунун адамдары (ыйман келтирүүнүн ордуна): “Бул – илимдүү сыйкырчыдан башка эмес!” – дешти.]]></translation>
<footnotes></footnotes>
</aya>
<aya number="110">
<translation><![CDATA[“Ал силерди жериңерден чыгарууну каалап жатат. Эми, кандай чечимге келесиңер?” (деди Фараон)]]></translation>
<footnotes></footnotes>
</aya>
<aya number="111">
<translation><![CDATA[(Адамдар) айтышты: “Аны менен бир тууганы Харунду койо тур дагы, бардык шаарларга (эл) чогултуучуларды жибер.]]></translation>
<footnotes></footnotes>
</aya>
<aya number="112">
<translation><![CDATA[Алар сага бардык илимдүү сыйкырчыларды таап келишсин.]]></translation>
<footnotes></footnotes>
</aya>
<aya number="113">
<translation><![CDATA[Фараондун сыйкырчылары жетип келишип: “Эгер биз жеңип чыксак сыйлык барбы?” дешти.]]></translation>
<footnotes></footnotes>
</aya>
<aya number="114">
<translation><![CDATA[“Ооба – деди Фараон – силер менин жакындарымдан болуп каласыңар”.]]></translation>
<footnotes></footnotes>
</aya>
<aya number="115">
<translation><![CDATA[(Сыйкырчылар) айтышты: “Оо, Муса, же сен ташта же биз (биринчи) таштайлы?”]]></translation>
<footnotes></footnotes>
</aya>
<aya number="116">
<translation><![CDATA[(Муса) айтты: “Таштагыла”. Сыйкырчылар (колдорундагы жиптерин, таяктарын жерге) таштаганда, адамдардын көздөрүн сыйкырлап (бойоп), үрөйлөрүн учуруп, чоң сыйкыр көргөзүштү.]]></translation>
<footnotes></footnotes>
</aya>
<aya number="117">
<translation><![CDATA[Анан, Биз Мусага: “Таягыңды жерге ташта!”- деп аян кабар кылдык. Капыстан ал (Мусанын чоң жыланга айланып калган таягы) сыйкырчылардын жалгандарын[1] жутуп жиберди.]]></translation>
<footnotes><![CDATA[[1] Жалгандан жыланга айланган жиптерин]]></footnotes>
</aya>
<aya number="118">
<translation><![CDATA[Натыйжада акыйкат анык болуп, (каапырлардын) жасаган иштери жалганга чыкты.]]></translation>
<footnotes></footnotes>
</aya>
<aya number="119">
<translation><![CDATA[Ушул жерде жеңилип, шерменде болуп кайтышты.]]></translation>
<footnotes></footnotes>
</aya>
<aya number="120">
<translation><![CDATA[(Анан) сыйкырчылар сажда кылган абалда, өздөрүн жерге таштап (мындай):]]></translation>
<footnotes></footnotes>
</aya>
<aya number="121">
<translation><![CDATA[“Биз ааламдардын Раббисине ыйман келтирдик!" - дешти.]]></translation>
<footnotes></footnotes>
</aya>
<aya number="122">
<translation><![CDATA[Муса жана Харундун Раббисине (ыйман келтирдик!)”]]></translation>
<footnotes></footnotes>
</aya>
<aya number="123">
<translation><![CDATA[Фараон айтты: “Мен силерге уруксат бербесем да, ага ыйман келтирдиңерби?! Чынында бул силердин (Муса менен бир болуп алып) шаар элин чыгарып кетүүңөр үчүн (ушул) шаарда эле ойлоп тапкан айлакерлигиңер! (Шашпай тургула!) Жакында билип аласыңар!]]></translation>
<footnotes></footnotes>
</aya>
<aya number="124">
<translation><![CDATA[Мен силердин колу-бутуңарды каршы-терши кесип, анан баарыңарды асып өлтүрөмүн!”]]></translation>
<footnotes></footnotes>
</aya>
<aya number="125">
<translation><![CDATA[(Сыйкырчылар) айтышты: “(Билгениңди кыл!) Биз Раббибизге кайтуучу болдук!]]></translation>
<footnotes></footnotes>
</aya>
<aya number="126">
<translation><![CDATA[Сен бизден, Раббибиздин далил-мужизалары келген учурда (ошого) ыйман келтиргенибиз үчүн гана өч алып жатасың!” (Андан соң мусулман болгон сыйкырчылар Раббисине дуба кыла башташты:) “О, Раббибиз! Бизге (түгөнгүс) сабыр жаадыргын жана биздин жаныбызды мусулман абал(ыбыз)да алгын!]]></translation>
<footnotes></footnotes>
</aya>
<aya number="127">
<translation><![CDATA[Фараондун коомунан болгон (каапыр) адамдар (аны Мусага каршы тукуруп): “Муса менен анын коомун, сени жана кудайларыңды таштап, жер бетинде бузукулук кылып жүргөн бойдон жөн коёсуңбу?” - дешти. (Фараон) Айтты: (Жок!) Тездик менен алардын (бардык эркек) балдарын өлтүрүп, аял-кыздарын тирүү калтырабыз! Биз аларды өз өкүмүбүзгө мажбурлап моюн сундурабыз!”]]></translation>
<footnotes></footnotes>
</aya>
<aya number="128">
<translation><![CDATA[Муса коомуна (насаат айтып, мындай) деди: “Аллахтан жардам сурагыла жана сабыр кылгыла. Чынында жер Аллахка таандык. (Фараондуку эмес) Аны Өзү каалаган пенделерине мураска берет. Акыбет-натыйжа такыба адамдардын пайдасына болот.”]]></translation>
<footnotes></footnotes>
</aya>
<aya number="129">
<translation><![CDATA[(Мусанын коому андан нааразы болуп) мындай дешти: “Сен бизге (пайгамбар болуп) келишиңден мурун алар бизге (уулдарыбызды союп, кыздарыбызды тирүү коюп) азап беришкен. Сен келгенден кийин деле (азап уланууда. Муса) айтты: “(Үмүт үзбөгүлө). Раббиңер душманыңарды жок кылып, силерди жерде орунбасар кылгысы бардыр! Ал силердин кандай амал кыларыңарды карап турат”.]]></translation>
<footnotes></footnotes>
</aya>
<aya number="130">
<translation><![CDATA[Биз Фараон элин, акыл-эсине келээр деп (каатчылык) жылдары менен жана мөмө-жемиш жетишпестиги менен сынадык.]]></translation>
<footnotes></footnotes>
</aya>
<aya number="131">
<translation><![CDATA[Кийин, качан аларга жакшы турмуш келсе, (Аллахка шүгүр кылбай): “Биз ушуга татыктуубуз”- дешти. А, эгер каатчылык болсо Муса жана аны менен бирге жүргөндөрдөн деп жоромолдошту. Уккула, алардын жоромолдору Аллахтын (тагдырынын) алдында. Бирок, алардын көбү (муну) билишпейт.]]></translation>
<footnotes></footnotes>
</aya>
<aya number="132">
<translation><![CDATA[Алар (каапырлар Мусага): “Сен бизди сыйкырлоо үчүн канча далил-мужиза көргөзбөгүн, баары бир сага ыйман келтирбейбиз” – дешти.]]></translation>
<footnotes></footnotes>
</aya>
<aya number="133">
<translation><![CDATA[Анан, Биз аларга (жаза иретинде) топон суу (балээсин), чегиртке (балээсин), бит (балээсин), бака (балээсин,) жана кан балээсин (Өз кудуретибизге) анык далил кылып жибердик. (Бирок, алар) текеберликтеринен жазбады. (Анткени,) алар кылмышкер коом болчу.]]></translation>
<footnotes></footnotes>
</aya>
<aya number="134">
<translation><![CDATA[Аларга балээ-кырсыктар (удаама-удаа) келгенде Мусага (жалынып): “Оо, Муса, Аллах сага берген нерсенин (Шарияттын) урматына, биз үчүн Раббиңе дуба кыл. Эгер (дубаң менен) бизден балээни арылтсаң, сага сөзсүз ыйман келтиребиз жана Исраил урпактарын да сага кошуп (журтуна) жиберебиз” - дешти.]]></translation>
<footnotes></footnotes>
</aya>
<aya number="135">
<translation><![CDATA[Ал эми, өздөрү жетип барган мөөнөткө чейин, алардан ыпылас балээни арылтарыбыз менен, дароо убадаларын бузушту.]]></translation>
<footnotes></footnotes>
</aya>
<aya number="136">
<translation><![CDATA[Анан Биз, аяттарыбызды “жалган” деп, (билип турса да) билмексен болгондору себептүү алардан өч алып, деңизге чөктүрүп жибердик!]]></translation>
<footnotes></footnotes>
</aya>
<aya number="137">
<translation><![CDATA[Биз алсыз-бечара коомго (Исраил урпактарына), Өзүбүз берекелүү кылган (Мисирдеги) жердин чыгыш жана батыш тарабын (Фараон коомунан) мурас кылып бердик. Ошентип, Раббиңдин Исраил урпактарына айткан жакшы сөзү,[1] сабыр кылганы себептүү толугу менен аткарылды. Биз Фараон менен анын коомунун жасагандарын жана бийик-бийик курган сарайларын талкаладык!]]></translation>
<footnotes><![CDATA[[1] Ал сөз Аллах тааланын "Жер - Аллахка таандык. Аны Өз пенделеринен каалаганына мурас кылып берет" деген убадасы эле.]]></footnotes>
</aya>
<aya number="138">
<translation><![CDATA[Биз Исраил урпактарын (аман-эсен) деңизден өткөргөнүбүздөн соң, алар өз бут-айкелдерине табынып жаткан элдин астынан өтүштү жана Мусага: “О, Муса бизге да ошолордукундай бут жасап бер” - дешти. (Анда) Муса айтты: “Силер наадан коом турбайсыңарбы!]]></translation>
<footnotes></footnotes>
</aya>
<aya number="139">
<translation><![CDATA[Чынында, алардын дини жалган, жасап жаткан ибадаты да жалган!”]]></translation>
<footnotes></footnotes>
</aya>
<aya number="140">
<translation><![CDATA[Айтты: “Эми, мен силерге Аллахтан башка “кудай” таап берейинби?! Аллах силерди ааламдардан артык кылып (душманыңардан аман-эсен куткарып) койду эле го!”]]></translation>
<footnotes></footnotes>
</aya>
<aya number="141">
<translation><![CDATA[Эстегиле, (Оо, Исраил урпактары!) Биз, силерди, аял-кызыңарды тирүү коюп, эркек балаңарды союп, башыңарга чексиз азап салган Фараон адамдарынан куткарган элек. Ушунда силер үчүн Раббиңерден чоң сыноо бар.]]></translation>
<footnotes></footnotes>
</aya>
<aya number="142">
<translation><![CDATA[Биз Муса менен (ага Китеп – Шарият түшүрүп берүү үчүн) отуз кечеге убадалашып, дагы аны он (кече) менен толуктадык. Ошентип, Раббисинин (убадалашкан) убактысы толук кырк кече болду. Муса бир тууганы Харунга: “(Мен кеткенде) коомумдун арасында менин орунбасарым болуп, аларды түзөп жана бузукулардын жолуна ээрчибей тургун!” - деди.]]></translation>
<footnotes></footnotes>
</aya>
<aya number="143">
<translation><![CDATA[Муса Биз убадалашкан убакытта келгенде жана Раббиси ага (түздөн-түз) сүйлөгөндө: «О, Раббим! Мага көрүнчү, Сага карайын» - деди. Ал (Аллах) айтты: “Мени (бул дүйнөдө) эч көрө албайсың. Бирок, мына бул тоого карап тур, (мен ошого көрүнөмүн) эгер ал ордунда жылбай калса, сен Мени көрө аласың». Анан, Раббиси тоого көрүндү эле, аны күкүм кылып таштады. Муса эстен танып жыгылды! Качан өзүнө келгенде, айтты: “О, Раббим, Сен Аруу-Тазасың! Мен (адепсиздик кылганыма) тообо кылдым, мен ыймандуулардын алдынкысымын!”]]></translation>
<footnotes></footnotes>
</aya>
<aya number="144">
<translation><![CDATA[(Аллах): “О, Муса! Чынында, Мен сени адамдардан жогору (баалап) Өзүмдүн пайгамбарлыгыма жана (ортомчусуз сүйлөгөн) Сөзүм үчүн тандап алдым. Эми, Мен сага берген Дин-Шариятты кабыл алып, (бул жакшылык үчүн) шүгүр кылуучулардан болгун!” - деди.]]></translation>
<footnotes></footnotes>
</aya>
<aya number="145">
<translation><![CDATA[Анан Биз ал (Муса) үчүн тактайларга (адамдар муктаж болгон) бардык нерселерди, насаат сөздөрдү жана ар бир нерсенин баян-эрежелерин жазып бердик. Жана “Буларды бекем кармап, коомуңа буюр; андагы шариятка амал кылышсын!” (дедик). Эми, Мен силерге бузуку(лук кылып, Аллахтын балээ-азабына кабылган) адамдардын мекенин көргөзөмүн.]]></translation>
<footnotes></footnotes>
</aya>
<aya number="146">
<translation><![CDATA[Мен жерде акыйкатсыздык менен текеберленип жүргөн адамдарды (кудуретиме белги болгон) аяндардан (сабак ала албай турган кылып) буруп коёмун. Кийин алар канча далил-мужиза көрсө да, ага ыйман келтиришпейт. Туура жолду көрсө, аны карманышпайт. Эгер адашуучулук жолун көрсө, ошону гана жол кылып алышат. Буга себеп; алар Биздин далилдерди “жалган” дешти жана ага көңүл бурбай коюшту.]]></translation>
<footnotes></footnotes>
</aya>
<aya number="147">
<translation><![CDATA[Биздин аяттарыбызды жана Акыреттик жолугушууну “жалган” деген адамдардын жасаган (жакшы) иштери текке кетет. Алар жасаган иштерине жараша “сыйланышат”.]]></translation>
<footnotes></footnotes>
</aya>
<aya number="148">
<translation><![CDATA[Мусанын коому ал кеткенден кийин өздөрүнүн (алтын) жасалгаларынан (Самири деген бузуку адам жасап берген жана мөөрөгөн) добуш чыгара турган музоонун сөлөкөтүн (кудай кылып) алышты. Алар анын өздөрүнө сүйлөй албасын, (туура) жолго баштай албасын билишпейби?! (Ошого карабай) аны кудай тутушуп, залым (каапыр) болуп калышты!]]></translation>
<footnotes></footnotes>
</aya>
<aya number="149">
<translation><![CDATA[Качан гана (Муса келип, аларга чындыкты түшүндүргөн соң) бушайман болушуп, өздөрүнүн адашканын билишкенде: “Эгер Раббибиз бизге ырайым кылып, кечирбесе, сөзсүз зыян көрүүчүлөрдөн болуп калабыз!” - дешти.]]></translation>
<footnotes></footnotes>
</aya>
<aya number="150">
<translation><![CDATA[Муса коомуна кайтып келгенде (жана алардын музоого сыйынып жатканын көргөндө) ачууланып, бушайман болуп: “Менден соң мага кандай жаман орунбасар болупсуңар! Раббиңердин буйругун шаштырдыңарбы?!”- деди. Кийин Муса (жаалданып, колундагы) такталарды таштап, бир тууганынын (Харундун) башынан (чач-сакалынан) жулкулдата баштады. (Харун) айтты: “О, апамдын баласы! Чынын айтайын, коом мени кордоп, (айткандарымды уккандын ордуна, кайра) өлтүрүп койо жаздады. Мени душмандарга шерменде кылба! Жана мени залым адамдардар менен бирге деп ойлобо!]]></translation>
<footnotes></footnotes>
</aya>
<aya number="151">
<translation><![CDATA[(Муса) деди: «О, Раббим! Мени жана бир тууганымды Өзүң кечир! Жана бизди Өз ырайымыңа ал! Сен эң ырайымдуусуң!»]]></translation>
<footnotes></footnotes>
</aya>
<aya number="152">
<translation><![CDATA[Чынында, музоону кудай кылып алгандарга жакын арада Раббисинен каар-казап жана (ушул) дүйнө жашоосунда кордук жетет! Биз (Аллахга) жалган токугандарды ушинтип жазалайбыз.]]></translation>
<footnotes></footnotes>
</aya>
<aya number="153">
<translation><![CDATA[Ал эми, (чоң-кичине) күнөөлөрдү жасагандан кийин, артынан тообо кылып, ыйман келтирген адамдар болсо, чынында сенин Раббиң ошондон (тобо кылгандан) кийин Кечирүүчү, Ырайымдуу.]]></translation>
<footnotes></footnotes>
</aya>
<aya number="154">
<translation><![CDATA[Мусанын ачуусу басылганда тактайларды колуна алды. Анын жазууларынын арасына Раббисинен корккон адамдар үчүн ырайым жана туура жол камтылган эле.]]></translation>
<footnotes></footnotes>
</aya>
<aya number="155">
<translation><![CDATA[Анан, Муса Биздин убадалашкан убактыбыз үчүн коомунан жетимиш адамды тандады.[1] Анан аларды күрүлдөк(түү чагылган) урганда (Муса) айтты: “О, Раббим! Эгер кааласаң мени да, аларды да мындан мурдараак (коомум музоого табынганда эле) өлтүрөт элең. Эми, биздин арабыздагы акмактардын ишинин кесепетинен бардыгыбызды кыйратасыңбы?! Бул иш (Сенин музоого табынгандарды кечиришиң жана мына бул акмактардын “Аллах кечире берет экен” деп, чектен чыгып, Сага адепсиздик кылышканы) Сенин сынооңдон башка нерсе эмес. Бул сыноо менен Сен каалаганыңды туура жолго баштап, каалаганыңды адаштырасың. Сен – биздин башчыбызсың. Бизди кечир жана бизге ырайым кыл! Сен эң жакшы кечирүүчүсүң![2]]]></translation>
<footnotes><![CDATA[[1] Алар коомдун каймактары эле. Муса аларды ээрчитип, чогуу кечирим сураганы Аллах белгилеген убакытта, белгиленген жерге келишти. Ошондо жанагы жетимиш “акылман” Мусага “Бизге Аллахты көргөзөсүң” деп талап коюп калса болобу! Каарданган Аллах алардын кесепетинен бүт Исрайил урпактарын жүрөктү түшүргөн гүлдүрөк-чагылган менен тындым кылды!
[2] Аллах Таала Мусанын дубасын кабыл алып, чагылган урган элди тирилтип, күнөөлөрүн кечирди.]]></footnotes>
</aya>
<aya number="156">
<translation><![CDATA[Бизге ушул дүйнөдө жана Акыретте жакшылыктарды насип кыл! Биз (күнөөбүздү моюнга алып) Өзүңө кайттык. (Аллах) айтты: “Азабымды Өзүм каалагандарга жеткиремин жана ырайымым бардык (жандуу-жансыз, күнөөсүз-күнөөлүү) нерселерди ороп-камтып алат. Мен ал ырайымды (Аллахтан) корккон, зекетти берген жана Биздин аяттарыбызга ыйман келтирген адамдарга гана насип кыламын.]]></translation>
<footnotes></footnotes>
</aya>
<aya number="157">
<translation><![CDATA[«Ал адамдар (өз убактысында) сабатсыз (жаза жана окуй албаган, эч кимден сабак окубаган, бардык илими Аллахтан келген) элчи-пайгамбарды ээрчишет. Ал ушундай пайгамбар: (жөөттөр менен христиандар) аны өздөрүнүн Тоорат, Инжилдеринде (аты) жазылуу экенин табышат. Ал аларды (өзүнө ээрчигендерди) жакшылыктарга буюруп, жамандыктардан кайтарат. Аларга таза нерселерди адал, ыпылас нерселерди арам кылып, үстүнөн кыйынчылыктарын, оор ибадаттарын алып таштайт. Эми, ошол пайгамбарга ыйман келтирип, аны урматтап, ага түшүрүлгөн нурду ээрчиген адамдар, ошолор гана (тозоктон) кутулуучулар!»[1]]]></translation>
<footnotes><![CDATA[[1] Бул эки аят биздин пайгамбарыбыз Мухаммад саллаллоху алайхи ва салламдын кабары Тооратта дагы келгенине жана бардык замандардагы яхудилер тозоктон кутулуш үчүн Мухаммад саллаллоху алайхи ва салламдын артынан ээрчиши зарыл экенине далил болот.]]></footnotes>
</aya>
<aya number="158">
<translation><![CDATA[Айт: “О, адамдар! Мен силердин баарыңарга жиберилген Аллахтын элчиси боломун! (Аллах) ушундай: Асмандар жана жер мүлкү Аныкы. Андан башка эч бир сыйынууга татыктуу кудай жок. Ал өлтүрөт жана тирилтет. Эми, Аллахка жана Анын эч кимден сабак албаган, элчи пайгамбарына ыйман келтиргиле! Ал пайгамбар (дагы) Аллахка, Анын сөздөрүнө ыйман келтирет. Туура жолго түшүүгө үмүтүңөр болсо, ошону гана ээрчигиле.]]></translation>
<footnotes></footnotes>
</aya>
<aya number="159">
<translation><![CDATA[Мусанын коомунун арасында акыйкатка баштай турган, акыйкат менен адилеттүүлүк кыла турган жамаат дагы бар.]]></translation>
<footnotes></footnotes>
</aya>
<aya number="160">
<translation><![CDATA[Биз аларды уруу-уруу кылып он эки элге бөлүп жибердик. Бир кезде коому Мусадан суу сураганда, Биз Мусага: “Таягыңды ташка ургун” деп аян кабар кылдык. Кийин ал таштан он эки булак атырылды. (Муса ал булактарды он эки урууга бөлүп, белгилеп берген соң) бардык адамдар өз ичер сууларын таанышты. Кийин Биз алардын үстүнө булутту көлөкө кылып койдук. Анан дагы (ачка калышканда) аларга асмандан халваларды, бышырылган куш эттерин жаадырып: “Биз ырыскы кылып берген таза тамактардан жегиле” дедик. (Бирок, бул эл шүгүр кылууну ойлоп да койбостон, мойнундагы парыздарды аткарбастан күнөө иштерин улантты) Алар (муну менен) Бизге зулум кылышпады, өздөрүнө гана зулум кылышты.]]></translation>
<footnotes></footnotes>
</aya>
<aya number="161">
<translation><![CDATA[(О, Мухаммад) эстегин, бир кезде аларга айтылды: “Мына бул шаарга (Иерусалимге) кирип, андан каалаган жериңерде (каалаган тамагыңарды) жегиле. Бирок, “кечиргин” деп, дарбазадан сажда кылып (Аллахга ыраазылык билдирип, кичипейил болуп) киргиле. (Ошентсеңер) Биз силердин катаңарды кечирип, жакшылык кылгандарды(н сообун) көбөйтөбүз”. (Аллах Исраил урпактарынын көптөгөн күнөө-каталарын кечирүү үчүн узул вазыйпаны парз кылган эле. Бирок...)]]></translation>
<footnotes></footnotes>
</aya>
<aya number="162">
<translation><![CDATA[Алардын арасынан (көпчүлүк) залым адамдар («хиттатун» кечиргин деген) сөздү, өздөрүнө айтылгандан башка (“хинтатун” деген) сөзгө алмаштырып коюшту. Зулум (каапырлык) иш жасагандары себептүү Биз аларга асмандан балээ-азап жибердик.]]></translation>
<footnotes></footnotes>
</aya>
<aya number="163">
<translation><![CDATA[Сен алардан (Исраил урпактарынан) деңиз жээгиндеги айыл жөнүндө сура. Ошондо алар ишемби күндөгү (Аллах тыюу салган) чектен чыгып кетишти: ишемби күндөрү балыктары толуп-толуп (суу бетинде) келе жаткан. Ишембиден башка күндөрү келбей калган. Биз аларды бузукулуктугуна жараша ушинтип сынайбыз.[1]]]></translation>
<footnotes><![CDATA[[1] Аллах аларга “Ишемби күндө балык уулабайсыңар” деген эрежесин парыз кылып, сыноо үчүн атайын ишемби күндөрү суу бетинде балыктарды көбөйтүп, башка күндөр жок кылып турган. Напси балээсин тыя албагандар айлакерлик кылып, тим эле Аллах билбей кала тургансып, ишемби күндө балык кармабаса да деңиз жээгине чуңкурларды оюшуп, ошого балыктарды камап, эртеси, жекшембиде кармап алышчу. Аллах ушинтип, алардын арасындагы бузукуларын сынап, тандап аларга азап жиберген. Азап жибергенге чейин Исраил урпактары үч бөлүккө ажырап калышкан:
 1-бөлүк: Аллахты алдайм деп чекти бузган айлакерлер. Булар көпчүлүктү түзгөн.
 2-бөлүк: Аларды бул зулумдуктан кайтаргандар.
 3-бөлүк: Өздөрү күнөө кылбаса да заалым-кылмышкерлерди кайтарбагандар.
 Кийинки аятта 3-бөлүк – бейгам адамдар менен, 2-бөлүк – жамандыктан кайтарган такыба кишилердин арасындагы суроо-жооп баяндалат.]]></footnotes>
</aya>
<aya number="164">
<translation><![CDATA[Бир кезде алардан бир жамаат айтты: “Эмне үчүн силер Аллах өлтүрүп, катуу жаза бере турган коомго насаат айтып жатасыңар? (Күнөөдөн кайтаргандар) айтышты: “Алардын такыба болуусун (балык уулоосун токтотуусун) үмүт кылып жана Раббиңердин алдында (“биз кайтарган элек” деп) актануу үчүн”.]]></translation>
<footnotes></footnotes>
</aya>
<aya number="165">
<translation><![CDATA[(Күнөөлүү адамдар) өздөрүнө эскертилген нерсени унутуп коюшканда, жамандыктан кайтарган адамдарды куткарып, (өздөрүнө) зулум кылгандарды, бузукулуктарына жараша катуу азап менен кармадык.]]></translation>
<footnotes></footnotes>
</aya>
<aya number="166">
<translation><![CDATA[Кайтарылган (күнөө) иштеринен көкбеттик менен кайтпай коюшканда Биз (аларды каргап): “Жек көрүндү маймылдарга айланып калгыла!” дедик.]]></translation>
<footnotes></footnotes>
</aya>
<aya number="167">
<translation><![CDATA[Дагы, бир мезгилде Сенин Раббиң алардын үстүнө тээ Кыяматка чейин, жаман азап менен кордой турган адамдарды жиберип турарын ашкере билдирген. Чынында, сенин Раббиң тез жаза берүүчү жана чынында Ал Кечиримдүү, Боорукер.]]></translation>
<footnotes></footnotes>
</aya>
<aya number="168">
<translation><![CDATA[Биз аларды жер бетинде бөлүк-бөлүк кылып тыркыратып (чачып) таштадык. Алардын арасында (Аллахтын укугун ордуна коюучу) жакшылары да бар, жакшы эместери да бар. Биз аларды (кээде) жакшылыктар, (кээде) жамандыктар менен сынадык. Кана эми, (көкбеттиктеринен ыйманга) кайтышса!]]></translation>
<footnotes></footnotes>
</aya>
<aya number="169">
<translation><![CDATA[Кийин алардын артынан, Тооратты мурас кылып алган бир муун калды. Алар (Тоорат аятын бурмалап, анын акысына) жарыбаган дүйнө буюмдарын алышып: “Бизге кечирим берилет” дешет. Эгер аларга ошондой эле дүйнө буюмдары келсе, (дагы) ала беришет. (Артынан дагы “Бизди Аллах кечирет" деп коё беришет) Акыры, алардын үстүндө: “Аллах жөнүндө чындыкты гана сүйлөшөт” деген Китеп (Тоорат) осуяты бар эле го?! Алар Тоораттын ичиндеги аяттарын (ар дайым) окушат эле го! Акырет коргону Аллахтан корккон (такыба) адамдар үчүн жакшы. Акылыңарды иштетпейсиңерби?!]]></translation>
<footnotes></footnotes>
</aya>
<aya number="170">
<translation><![CDATA[Жана (алардын арасында ыйык) Китеп өкүмдөрүн бекем кармаган, намазды толук окуган адамдар да бар. Биз оңдоочулардын сообун текке кетирбейбиз.]]></translation>
<footnotes></footnotes>
</aya>
<aya number="171">
<translation><![CDATA[Эстегин, Биз алардын үстүнө («Тур» деп аталган) тоону чатыр сыяктуу көтөрүп, алар “мына эми, үстүбүзгө кулап түшөт” деп ойлоп калганда: “Биз силерге берген шарият өкүмдөрүн бекем кармагыла жана такыба болууну үмүт кылсаңар, анын ичиндегилерди унутпай жүргүлө!” (дедик).]]></translation>
<footnotes></footnotes>
</aya>
<aya number="172">
<translation><![CDATA[Жана эстегин, Сенин Раббиң адамзаттын (Адам-Атанын) белинен анын урпактарын чыгарды жана аларды өздөрүнө күбө кылып: “Мен силердин Раббиңер эмесминби?” дегенде алар “Ооба күбө болдук”-дешти. (Оо, Адам урпактары!) Силер Кыямат Күндө (жалгыз Раббиңе сыйындыңбы?” деп суралганыңарда) “Биз мындан кабарсыз элек” дей албай калууңар үчүн (Биз ушул күбөлүгүңөрдү алганбыз).]]></translation>
<footnotes></footnotes>
</aya>
<aya number="173">
<translation><![CDATA[Же болбосо “Мурун ата-бабаларыбыз мушрик болгон экен, биз ошолордон кийинки урпактарбыз. (Оо, Аллах) Сен бизди адашкан ата-бабалар жасаган иш себептүү өлтүрөйүн (тозоко таштайын) деп жатасыңбы” (дей албай калышыңар үчүн Биз ушул күбөлүгүңөрдү алганбыз).]]></translation>
<footnotes></footnotes>
</aya>
<aya number="174">
<translation><![CDATA[Биз алардын (таза табиятына жана ыйманга) кайтуусу үчүн аяттарыбызды ушундай анык баян кылуудабыз.]]></translation>
<footnotes></footnotes>
</aya>
<aya number="175">
<translation><![CDATA[(Оо, Мухаммад!) Аларга (Исраил урпактарына) далилдерибизди берген (аалым) кишинин кабарын айтып бер: ал (өзү билген) далилдерди (амал кылбай) таштап койду эле, шайтан ээрчитип кетти жана адашуучулардан болуп калды.]]></translation>
<footnotes></footnotes>
</aya>
<aya number="176">
<translation><![CDATA[Эгер Биз кааласак, далилдер (илим) себептүү анын даражасын көтөрүп коймокбуз. Бирок, ал жерге (жер мүлкүнө) жабышып алып, напси каалоолоруна ээрчип кетти. Анын (ач көздүгүнүн) мисалы бир итке окшойт: аны айдасаң да, жөн койсоң да тилин салаңдатып тура берет. Бул Биздин аяттарыбызды жалганга чыгарган («аалым») адамдардын мисалы. (О, Мухаммад!) аларга (ушул сыяктуу) тамсил-икаяларды айтып бер. (Чындык жөнүндө) пикир кылышса ажеп эмес.]]></translation>
<footnotes></footnotes>
</aya>
<aya number="177">
<translation><![CDATA[Биздин аяттарыбызды жалганга чыгарып, өздөрүнө зулум кылган адамдардын мисалы кандай жаман!]]></translation>
<footnotes></footnotes>
</aya>
<aya number="178">
<translation><![CDATA[Аллах кимди туура жолго баштаса, демек ал туура жол табуучу. Ал эми, кимди адаштырса, ошолор гана зыян тартуучулар!]]></translation>
<footnotes></footnotes>
</aya>
<aya number="179">
<translation><![CDATA[Чынында, Биз адамзат менен жиндердин көпчүлүгүн тозок үчүн жараттык. (Анткени,) алардын жүрөктөрү бар, бирок аны менен сезбейт, көздөрү бар бирок, көргүсү келбейт, кулактары бар бирок, угушпайт. Алар айбандар сыяктуу. Жок! Андан да төмөн! Алар – (эч нерсени) туйбаган адамдар!]]></translation>
<footnotes></footnotes>
</aya>
<aya number="180">
<translation><![CDATA[Аллахтын эң сонун ысымдары бар. Ага ошолор менен дуба кылгыла! Аллахтын ысымдарында (бузуктукка) оогон адамдарды таштагыла! Алар тез арада кылмышына жараша жазаланышат.]]></translation>
<footnotes></footnotes>
</aya>
<aya number="181">
<translation><![CDATA[Биз жараткан элдердин арасында акыйкат менен туура жолго баштай турган жана акыйкаттык менен адилеттик орното турган адамдар да бар.]]></translation>
<footnotes></footnotes>
</aya>
<aya number="182">
<translation><![CDATA[Биздин аяттарыбызды “жалган” дегендерди өздөрү билбей-сезбей кала турган кейипте, «истидраж» кылабыз.[1]]]></translation>
<footnotes><![CDATA[[1] Истидраждын» мааниси даражама-даража, тепкичме-тепкич (билгизбей) көтөрүү дегенди билдирет. Аллах таала туура жолго кайтуусунан үмүт үзүлгөн каапырларга дүйнө байлыгын, ырахат-жыргалын үстөккө-босток бере берет. «Эгер мен Аллахка жакпасам буларды мага бермек беле?» деп корстон болгон ал бечара күнөөлөрдүн тепкичинен дагы жогору көтөрүлө берет.]]></footnotes>
</aya>
<aya number="183">
<translation><![CDATA[Аларга мөөнөт берилет. Чынында Менин айлакерлигим бекем.]]></translation>
<footnotes></footnotes>
</aya>
<aya number="184">
<translation><![CDATA[Алар дайым бирге жүргөн киши (Мухаммад) жинди эмес экенин ойлонушпайбы?! Ал (Раббиси тарабынан жиберилген) анык эскертүүчүдөн башка эмес.[1]]]></translation>
<footnotes><![CDATA[[1] Мухаммад саллаллоху алайхи ва саллам өз коомуна Акырет, кыямат, парыз, күнөө, сооп жөнүндө айтып, Исламга үгүт кылып чакырганда, көпчүлүк аны “эч ким сүйбөгөн нерселерди сүйлөгөн жинди-го” дешкен. Бул аят ошолорго жооп болуп, аларга Мухаммад өздөрүнүн чөйрөсүндө жашаган шериктери экенин, болгондо да алардын эң акылдууларынан, кеңеш сурап барылуучу көсөмдөрүнөн экенин, эми алардын каалоолоруна жакпаган сөздөрдү айтса эле, жиндиге чыгарып коюулары ойлонулбаган наадандык экенин эскертүүдө.]]></footnotes>
</aya>
<aya number="185">
<translation><![CDATA[«Алар асмандар жана жер мүлк(төр)ү жөнүндө, Аллах жараткан нерселер жөнүндө жана өздөрүнүн ажал-мөөнөттөрү жакындап калганы жөнүндө ойлонушпайбы?! Андан (Курандан) кийин алар дагы кандай сөзгө ишенишет болду экен?!»]]></translation>
<footnotes></footnotes>
</aya>
<aya number="186">
<translation><![CDATA[Аллах кимди адаштырып койсо, ага эч бир жол баштоочу жок! Аллах аларды дендароо болгон абалда өз адашуучулуктарына таштап коёт!]]></translation>
<footnotes></footnotes>
</aya>
<aya number="187">
<translation><![CDATA[Алар сенден Кыямат жөнүндө: анын качан болору жөнүндө сурашат. Айткын: “Мунун илими Раббимдин гана алдында. Анын убактысын Өзү гана билдирет. Ал (Кыямат) асмандар жана жер (жашоочулары) үчүн оор машакаттуу иш. Ал силерге капыстан келет. Сен анык биле тургансып, сенден сурашат. Айткын: «Анын илими Раббимдин гана алдында. Бирок, көп адамдар муну билишпейт».]]></translation>
<footnotes></footnotes>
</aya>
<aya number="188">
<translation><![CDATA[Айткын: “Мен өзүмө Аллах каалагандан башка пайда да, зыян да жеткире албаймын. Эгер кайыпты билгенимде, (өзүмө) жакшылыктарды көбөйтүп алмакмын жана мага эч кандай жамандык болмок эмес. Мен болгону, ыймандуу адамдарды (азап) менен эскертүүчү жана (сооп-сыйлык) менен сүйүнтүүчү пайгамбармын.]]></translation>
<footnotes></footnotes>
</aya>
<aya number="189">
<translation><![CDATA[Ал (Аллах) силерди бир жандан (Адам-Атадан) жараткан. Кийин аны менен тынчтанып, ырахат алсын деп, андан жубайын (Обо-Энени) жаратты. Анан (Адам Ата менен Обо Эненин урпактарынан) эки жуп кошулганда, жеңил жүктүү болуп, аны менен жүрө берди.[1] Ал эми (боюндагы) оорлошкон мезгилде (бала бүткөнүн билишип) Раббисине: “Эгер бизге жакшы (соо-таза) перзент берсең шүгүр кылуучулардан болор элек” деп дуба кылышты.]]></translation>
<footnotes><![CDATA[[1] Бул биринчи боюна бүтүү болгондуктан, баштапкы мезгилдерде “жүктүү” болгонун сезген жок.]]></footnotes>
</aya>
<aya number="190">
<translation><![CDATA[(Аллах) экөөнө жакшы перзент бергенде, берген нерсесинде Аллахка ширк келтиришти. Аллах алардын ширктеринен Бийик-Жогору!]]></translation>
<footnotes></footnotes>
</aya>
<aya number="191">
<translation><![CDATA[Эч нерсени жаратпаган, тескерисинче, жаратылган нерселерди Аллахга шерик кылышабы?!]]></translation>
<footnotes></footnotes>
</aya>
<aya number="192">
<translation><![CDATA[(Адамдар Аллахка шерик кылган башка “кудайлар”) Алар ары турсун, өздөрүнө да жардам бере албайт!]]></translation>
<footnotes></footnotes>
</aya>
<aya number="193">
<translation><![CDATA[(О, мушриктер!) Эгер силер аларды (“кудайыңарды”) туура жолго чакырсаңар ээрчип келбейт (укпайт). Аларды чакырдыңарбы же унчукпай турдуңарбы, силерге эч айырмасы жок.]]></translation>
<footnotes></footnotes>
</aya>
<aya number="194">
<translation><![CDATA[Аллахтан башка силер дуба кылып жаткан “кудайлар” өзүңөр сыяктуу эле пенделер. (Аллахтын макулуктары). Эгер чынчыл болсоңор, аларга дуба кылгылачы кана, жооп беришет бекен?!]]></translation>
<footnotes></footnotes>
</aya>
<aya number="195">
<translation><![CDATA[Эмне, алардын жүрө турган буттары барбы? Же (күч менен) кармагыдай колдору барбы? Же көрөөр көздөрү барбы? Же болбосо, уккудай кулактары барбы?! Айткын: “Аллахга шерик кылган “кудайыңарга” дуба кыла бергиле дагы, эч нерсеге карабай (мага каршы) айлакерлигиңерди баштай бергиле” (бирок, колуңардан эч нерсе келбейт!)]]></translation>
<footnotes></footnotes>
</aya>
<aya number="196">
<translation><![CDATA[(Анткени,) Менин коргоочум – Аллах! Ал (мага асмандан) Китепти түшүргөн. Ал салих адамдарга жардам берет.]]></translation>
<footnotes></footnotes>
</aya>
<aya number="197">
<translation><![CDATA[Аллахтан башка силер дуба кыла турган “кудайлар” силерге да, өздөрүнө да жардам бере албайт.]]></translation>
<footnotes></footnotes>
</aya>
<aya number="198">
<translation><![CDATA[Эгер аларды туура жолго чакырсаңар – укпайт. Карасаң, сага «карап» эле турушат, бирок көрүшпөйт.]]></translation>
<footnotes></footnotes>
</aya>
<aya number="199">
<translation><![CDATA[(О, Мухаммад!) Кечиримдүү бол жана (адамдарды эң жакшы) касиеттерге буюр жана наадандардан ыраак бол!]]></translation>
<footnotes></footnotes>
</aya>
<aya number="200">
<translation><![CDATA[Качан сени шайтандын азгырыгы жолдон чыгара баштаса, Аллахтан коргоо сура! Чынында Ал Угуучу, Билүүчү!]]></translation>
<footnotes></footnotes>
</aya>
<aya number="201">
<translation><![CDATA[Чынында, такыба адамдарды шайтан азгырыгы кармаганда (ошол замат) Аллахты эстешип (туура жолду) көрө башташат.]]></translation>
<footnotes></footnotes>
</aya>
<aya number="202">
<translation><![CDATA[Ал эми, алардын (шайтандардын) достору болсо, адашуучулукта аларга (шайтандар) жардамчы болушуп, (күнөөлөрүн) эч токтотушпайт.]]></translation>
<footnotes></footnotes>
</aya>
<aya number="203">
<translation><![CDATA[Сен (алар сураган) далил-мужизаны келтирбегенде “Өзүң эле жасап койбойсуңбу?” дешти. Айткын: “Мен Раббим тарабынан аян-кабар кылынган нерселерди гана ээрчийм. Бул (Куран) Раббиңер тарабынан келген (бардык жакшылыктарды көргөзүүчү) жышаан-белгилер жана ыймандуулар үчүн туура жол, ырайым!]]></translation>
<footnotes></footnotes>
</aya>
<aya number="204">
<translation><![CDATA[(О, адамдар!) Куран окулганда, ага кулак салгыла жана сүкүт чалып тургула! Аллахтын ырайымына бөлөнсөңөр ажеп эмес!]]></translation>
<footnotes></footnotes>
</aya>
<aya number="205">
<translation><![CDATA[(О, Мухаммад!) Раббиңди эртели-кеч өзүңчө (ыклас менен), жалбарып, коркуп жана ашкере кыйкырбай зикир кылгын жана (Аллахты) унутуп коюучулардан болбогун.]]></translation>
<footnotes></footnotes>
</aya>
<aya number="206">
<translation><![CDATA[Чынында, Раббиңдин алдындагылар (периштелер) деле Ага ибадат кылуудан текеберленишпейт, Аны даңазалашат жана Ага сажда кылышат.[1]]]></translation>
<footnotes><![CDATA[[1] Бул аят сажда аяты болгону себептүү аны окуган жана уккан адамга бир ирет сажда кылуу важып болот.]]></footnotes>
</aya>
</sura>
<sura number="8">
<aya number="1">
<translation><![CDATA[(О, Мухаммад!) Сенден олжолор жөнүндө сурашат. Айткын: Олжолор Аллах жана анын пайгамбарына тиешелүү. Эми, Аллахтан коркуп, өз ара мамилеңерди оңдоп, эгер ыймандуу болсоңор, Аллахка жана Анын пайгамбарына моюн сунгула.]]></translation>
<footnotes></footnotes>
</aya>
<aya number="2">
<translation><![CDATA[Чынында, ыймандуу адамдарга Аллах эскертилгенде, жүрөктөрү коркууга түшүп, аяттары окулганда ал аяттар алардын ыйманын көбөйтөт[1] жана алар Раббисине гана тобокел кылышат.]]></translation>
<footnotes><![CDATA[[1] Ушул аят ыймандын көбөйүп-азайып туруусуна далил болот.]]></footnotes>
</aya>
<aya number="3">
<translation><![CDATA[(Дагы) алар намаздарын кемчиликсиз окушуп, Биз ырыскы кылып берген нерселерден садага кылышат.]]></translation>
<footnotes></footnotes>
</aya>
<aya number="4">
<translation><![CDATA[Ошолор гана чыныгы ыймандуулар! Аларга Раббисинин алдында (бейиште, бийик) даражалар, кечирим жана көп ырыскылар бар.]]></translation>
<footnotes></footnotes>
</aya>
<aya number="5">
<translation><![CDATA[Ошол сыяктуу Раббиң сени акыйкат менен үйүңдөн (согушка) чыгарганда, ыймандуулардан кээ бирөөлөрү муну жактырбай турушту.[1]]]></translation>
<footnotes><![CDATA[[1] Пайгамбар саллаллоху алайхи ва саллам мушриктердин кербени Шамдан (азыркы Сирия, Палестина өлкөлөрү) кайтып келе жатканын угуп, аны колго алуу үчүн үч жүз он чамалуу сахабалары менен чыкканда, мушриктердин кербен башчысы Абу Суфян муну билип калат жана Меккеге кабар жиберет. Мекке мушриктери кербенин коргоп калуу үчүн миң чактуу кол менен Мединаны көздөй басат. Алар “Бадр” деген жерге жетип келгенде, Аллах Өз пайгамбарына кербенди жөн коюп, мушрик аскерлери менен беттешүүгө буюрат. Бул илахий кабарды өзү менен чыккандарга билдиргенде кээ бир сахабалар: “Оо, Аллахтын элчиси! Курал-жарагы менен, камданып келген аскерге туруштук бере албайбыз. Андан көрө, мына бул кербенди колдон чыгарбайлычы”- дешип кербенди колго алууну каалашат.]]></footnotes>
</aya>
<aya number="6">
<translation><![CDATA[(Аллахтын өкүмү) Анык болгондон кийин деле, алар өлүмгө айдалып баратканын карап тургансып, сени менен талашып жатышат!]]></translation>
<footnotes></footnotes>
</aya>
<aya number="7">
<translation><![CDATA[Аллах силерге эки тайпанын бирөөсүн[1] (олжо) болуусун убада кылды эле, силер курал-жарагы жогунун өзүңөр үчүн болушун кааладыңар. Аллах болсо, (силер каалагандан башканы:) Өзүнүн (өкүм) сөздөрү менен акыйкатты орундатууну жана каапырлардын “артын кыркып коюуну” каалады.[2]]]></translation>
<footnotes><![CDATA[[1] Же мушриктердин кербенин же аскерлерин.
[2] Анткени, аскерлердин арасында мушриктердин эң ашынгандары, башчылары, Мухаммад саллаллоху алайхи ва салламга жана Исламга өтө кас болгондору бар эле. Аллах ошолорду өлтүрүп, “каапырлардын артын кыркып” азайтып, алсыздандырууну каалады.]]></footnotes>
</aya>
<aya number="8">
<translation><![CDATA[Күнөөкөр-мушриктер жаман көрсө да, (Аллах) жалганды жоюп, акыйкатты орнотуу үчүн (ушундай болуусун каалады).]]></translation>
<footnotes></footnotes>
</aya>
<aya number="9">
<translation><![CDATA[Силер Раббиңерге жалбарып, дуба кылганда, Ал силерге жооп берип, (пайгамбарына): “Мен силерди удаама-удаа (келүүчү) миң периште менен кубаттаймын” деди.]]></translation>
<footnotes></footnotes>
</aya>
<aya number="10">
<translation><![CDATA[Муну Аллах (силердин рухуңарга) шаттык (деми) кылып жана аны менен жүрөгүңөр тынчтануусу үчүн жасады. Жеңиш - Аллахтан гана. Чынында Аллах – Кудуреттүү, Даанышман.]]></translation>
<footnotes></footnotes>
</aya>
<aya number="11">
<translation><![CDATA[Ошондо, (Аллах) силерди, Өзү тарабынан тынчтык-бейпилдик болуусу (жана жүрөгүңөрдөн коркууну кетирүү) үчүн (көз ирмемдик) уйку менен ороду жана жүрөгүңөрдү, кадамыңарды аны менен бекемдеп, силерден Шайтан азгырыгын кетирип, таза-аруу кылуу үчүн үстүңөргө асмандан жамгыр жаадырды.]]></translation>
<footnotes></footnotes>
</aya>
<aya number="12">
<translation><![CDATA[Ошондо, (о, Мухаммад) сенин Раббиң периштелерге: “Мен силер менен биргемин. Эми, ыймандуу адамдарды шыктандыргыла! Мен тез эле каапырлардын жүрөгүнө коркуу саламын, силер дагы алардын моюндарына чаап, ар бир манжаларын кесип таштагыла!” - деп аян-кабар кылды.]]></translation>
<footnotes></footnotes>
</aya>
<aya number="13">
<translation><![CDATA[Мунун себеби; алар (каапырлар) Аллахка жана пайгамбарына каршы согушту. Ким Аллах жана пайгамбары менен согушса, (билип алгыла) чынында, Аллахтын азабы катуу!]]></translation>
<footnotes></footnotes>
</aya>
<aya number="14">
<translation><![CDATA[Ушул силердин жазаңар! Аны(н азабын) таткыла! Акыйкатта, каапырларга тозок азабы бар!]]></translation>
<footnotes></footnotes>
</aya>
<aya number="15">
<translation><![CDATA[Оо, ыймандуулар! Эгер чабуулга өткөн каапырларга жолуксаңар, аларга артыңарды салып качпагыла!]]></translation>
<footnotes></footnotes>
</aya>
<aya number="16">
<translation><![CDATA[Ким ошол күндө аларга артын салса, Аллахтын каар-казабын сатып алган болот жана жайы тозок! Ал кандай жаман орун! Бирок, согуш эрежесин өзгөртүү же болбосо, (башка бир) жамаатка кошулуу максатында артын салса (анда качкан болуп эсептелбейт жана күнөө да болбойт).]]></translation>
<footnotes></footnotes>
</aya>
<aya number="17">
<translation><![CDATA[(О, ыймандуулар!) Аларды силер өлтүрбөдүңөр бирок, Аллах өлтүрдү. (О, Мухаммад) атканда сен атканың жок, Аллах атты. Өзү тарабынан момундарга жакшы сыноо болсун үчүн (ушинтти).[1] Чынында - Аллах Угуучу, Билүүчү.]]></translation>
<footnotes><![CDATA[[1] Согуш жүрүп жатканда пайгамбар саллаллоху алайхи ва саллам чатырга кирип, Аллахка дуба кылып чыгат жана бир ууч топуракты алып, мушриктер тарапка чачып жиберет, Аллах Өз кудурети менен ал топуракты учуруп барып ар бир мушрик аскеринин оозуна жана көзүнө толтурат. Ушундан соң алар алсызданып калышат.]]></footnotes>
</aya>
<aya number="18">
<translation><![CDATA[Ушул жеңишиңер (Аллахтан). Аллах акыйкатта, каапырлардын амалдарын алсыратуучу.]]></translation>
<footnotes></footnotes>
</aya>
<aya number="19">
<translation><![CDATA[(Эй, мушриктер!) Эгер Аллахтан («качан азап түшүрөт» деп) сурасаңар, мына, силерге (каршы) жеңиш келди. Эгер (туура жолго тоскоол болуудан) токтолсоңор бул силерге жакшы. Эгер (согушка) кайтсаңар, биз дагы кайтабыз. Анда жамаатыңар канчалык көп болсо да, силерге эч жардам бере албайт. Чынында, Аллах ыймандуулар менен бирге!]]></translation>
<footnotes></footnotes>
</aya>
<aya number="20">
<translation><![CDATA[О, ыйман келтиргендер! Аллахка жана пайгамбарына моюн сунгула жана (Курандагы “моюн сунгула” деген буйрукту) угуп туруп андан жүз бурбагыла.]]></translation>
<footnotes></footnotes>
</aya>
<aya number="21">
<translation><![CDATA[Укпай туруп “уктук” деген адамдардан[1] болбогула!]]></translation>
<footnotes><![CDATA[[1] Булар Ислам өкүмдөрүн аткарбай туруп тил учунда эле “мен мусулманмын” деген анткорлор.]]></footnotes>
</aya>
<aya number="22">
<translation><![CDATA[Аллахтын назарында айбандардан да эң жаманы (чындыкты) укпаган, (акыйкатты) сүйлөбөгөн акылсыздар.]]></translation>
<footnotes></footnotes>
</aya>
<aya number="23">
<translation><![CDATA[Эгер Аллах алардан бир жакшылык болоорун билгенде (акыйкатты) уга турган кылып коймок. Эгер уга турган кылып койсо деле, (акыйкаттан) жүз буруп кетмек.]]></translation>
<footnotes></footnotes>
</aya>
<aya number="24">
<translation><![CDATA[О, ыйман келтирген пенделер! Силерге жашоо бере турган нерсеге (ибадатка) чакырганда, Аллах менен пайгамбарына (дароо) жооп бергиле! Билип койгула, Аллах адам менен (анын) жүрөгүнүн арасын тосуп койот.[1] Чынында, бардыгыңар Анын Өзүнө чогуласыңар.]]></translation>
<footnotes><![CDATA[[1] Дааватты биринчи жолкусунда кабыл албай экиленсе, же кабыл албай койсо, кийин кабыл алышы өтө оор. Анткени, биринчисинде кабыл албаганынын жазасына Аллах аны менен жүрөгүнүн арасын тосуп койгон. Кабыл алайын дейт, бирок, жүрөк кургур баш бербейт. Бул – азап. Ошондуктан адам-пенде ар дайым: “О, Аллах! Оо, жүрөктөрдү өзгөртүп, оодарып туруучу Кудай! Менин жүрөгүмдү Өз диниңде бекем кылгай элең!” деп дуба кылып жүрүшү зарыл.]]></footnotes>
</aya>
<aya number="25">
<translation><![CDATA[Жана силердин араңардагы залым (күнөө) кылгандардын өзүнө гана тийбей (барыңарга тегиз тие) турган азаптан[1] корккула! Аллахтын азабы катуу!]]></translation>
<footnotes><![CDATA[[1] Эгер коомдо күнөөлүүлөр көп болсо жана башкалар алардын күнөөсүн токтотууга аракет кылбаса, Аллахтын азабы бардыгына жалпысынан тиет.]]></footnotes>
</aya>
<aya number="26">
<translation><![CDATA[(О, ыймандуулар!) Эстегиле, бир кезде силер аз, жер бетинде алсыз-байкуш жана адамдар силерди басып-тоноп кетишинен корккон абалда элеңер. Кийин Аллах силерге (Мединадан) орун-очок берип, Өз жардамы менен колдоп, силерге таза нерселерди ырыскы кылып берди.(Ушуларга) шүгүр кылсаңар кана!]]></translation>
<footnotes></footnotes>
</aya>
<aya number="27">
<translation><![CDATA[О, ыйман келтиргендер! Аллахка, Анын пайгамбарына жана силерге ишенип тапшырылган аманаттарга билип туруп кыянат кылбагыла![1]]]></translation>
<footnotes><![CDATA[[1] Адам баласы өз каалоосу менен ыйман келмесин айтып, Ислам динин кабыл алганда, Исламда (Куранда) айтылган бардык өкүмдөрдү аткарууга Аллах менен пайгамбарын ишендирген, башкача айтканда өз мойнуна аманат алган болот. Кийин эгер ал Куран өкүмдөрүн бузса – бул анын Аллахка жана пайгамбарына кыянат кылганы. Ошондой эле, мусулман пенде башка мусулман пенделеринин аманаттарына, убадаларына да кыянат кылбоосу – парыз.]]></footnotes>
</aya>
<aya number="28">
<translation><![CDATA[Билип койгула, чынында силердин мал-дүйнөңөр жана бала-чакаңар – бул сыноо (гана). Акыйкатта, Аллахтын алдында Улук сооп бар.]]></translation>
<footnotes></footnotes>
</aya>
<aya number="29">
<translation><![CDATA[О, ыйман келтиргендер! Эгер Аллахтан корксоңор силерге жакшылык менен жамандыкты ажырата турган илим берет, (кичинекей) күнөөңөрдү өчүрөт, жана (чоң) күнөөңөрдү кечирет. Аллах – Улук артыкчылык ээси.]]></translation>
<footnotes></footnotes>
</aya>
<aya number="30">
<translation><![CDATA[(О, Мухаммад) эстегин, каапырлар (бир кезде) сени (журтуңда) калтырууга, же өлтүрүүгө, же болбосо, сүргүн кылууга айла издешкен. Алар айлакерлик кылышат, Аллах да айлакерлик кылат. Аллах айлакерлердин мыктысы.[1]]]></translation>
<footnotes><![CDATA[[1] Абу Жахл бин Хишам башчылыгындагы мушриктердин башчылары Меккеде исламдык дааватка чекит коюу үчүн түндөрдүн биринде масилетке чогулушат. “Эмне кылабыз, – дешет алар – ата-бабаларыбыздын динине, каада-салтына каршы болгон мына бул Мухаммадды жөн койобузбу, өлтүрөбүзбү же сүргүн кылып таштайлыбы?” Ошондо алар Мухаммад саллаллоху алайхи ва салламды айлакерлик менен өлтүрүү долбоорун түзүшөт. Долбоор боюнча курайш урууларынын бардыгынан бирден жигит тандап алышып, кылыч менен куралдандырылат. Бардыгы эл аягы тынганда Мухаммаддын үйүнө барып, ага бир адам сыяктуу кол салышмак болот. Ошондо анын каны (куну) урууларга тарап кетмек жана Бану Хашим (Мухаммаддын уруусу) жанга-жан алалбай, кун пулун алуу менен тынчтанып калмак. Мына ушул кутумду аткарганы желдеттер жолго чыкканда, Аллах Өз пайгамбарына окуянын кабарын билдирет жана эмне кылуу керектигин үйрөтөт. Алар келгенде Мухаммад саллаллоху алайхи ва саллам, капыстан бет маңдайдан чыга калып, аларга топурак чачып жиберет. Аллахтын кудурети менен бардыгынын көздөрүнө чаң толуп, абдырап, көрбөй калганда Аллахтын элчиси чыгып кетет. Ушул кетиште досу Абу Бакр экөө туп-туура Мединага барып, Аллах аны жана башка мусулмандарды мединалык ансарилер менен кубаттандырат. Ал жерде күч жыйнап, бир нече жылдан соң кайра келип, ата журту Меккени фатх кылат. Ошентип, Аллахтын айлакерлиги мушриктердин амалкерлигинен жогору келет.]]></footnotes>
</aya>
<aya number="31">
<translation><![CDATA[Эгер аларга Биздин аяттарыбыз окулса: “Биз укканбыз. Эгер кааласак буга окшогонду биз деле айта алабыз. Бул байыркылардын жомокторунан башка нерсе эмес” дешет.[1]]]></translation>
<footnotes><![CDATA[[1] Бирок, алар жалган айтып жатышат. Аллах Өз пайгамбарына: “Айткын, оо, Мухаммад. Эгер алар Куран Биздин сөзүбүз экенине күмөндө болушса ушуга окшогон бир гана сүрө келтиришсин” деп сөз жарышка чакырганда эч бири жооп бере албай калышкан болчу. Бул алардын көкбеттиги. Эмне дээрин билбестен эми, “Куран байыркылардын жомогу” деп жатышат. Эмне, байыркылар айтканды кийинкилер айта албайт бекен? Жомок болсо, ошого окшотуп айтышсынчы, кана?! Анын үстүнө Куран сыяктуу, акындарды алсыз калтырган кереметти, эч кимден дарс албаган, сабатсыз Мухаммад кайдан жаза алмак. Баса, ал жазуу тургай, окууну да билбеген сабатсыз эле го!]]></footnotes>
</aya>
<aya number="32">
<translation><![CDATA[Бир кезде алар: “Оо, Аллах! Эгер мына бул (Мухаммад айтып жаткан сөздөр) Сенин алдыңдан келген Акыйкат (экени чын) болсо, асмандан үстүбүзгө таш жаадыр же бизге жан ооруткан азап жибер!” – дешти.]]></translation>
<footnotes></footnotes>
</aya>
<aya number="33">
<translation><![CDATA[(О, Мухаммад,) Сен алардын арасында экениңде, Аллах аларды азаптабайт. Алар (тообо кылып) күнөөлөрүнө (Аллахтан) кечирим сурашса да Аллах аларды азаптабайт.]]></translation>
<footnotes></footnotes>
</aya>
<aya number="34">
<translation><![CDATA[(Бирок,) Алар (мусулмандарды) Масжид ал-Харамдан тосуп жатса Аллах аларды азаптабай коймок беле?! Алар Аллахтын олуялары эмес! Анын олуялары такыба адамдар. Бирок, көбү (муну) билишпейт.]]></translation>
<footnotes></footnotes>
</aya>
<aya number="35">
<translation><![CDATA[Алардын “Байтуллах” (Ал-Харам) алдындагы “намаздары” ышкырык жана кол чабуудан башка эмес эле! Эми, (эй, мушриктер!) каапыр болгонуңарга жараша азапты(н даамын) таткыла!]]></translation>
<footnotes></footnotes>
</aya>
<aya number="36">
<translation><![CDATA[Каапырлар (адамдарды) Аллахтын жолунан тосуу үчүн мал-дүйнөлөрүн жумшашат. Дагы эле жумшай беришет, бирок кийин (бул иштери) өз баштарына өкүнүч болот. Кийин… жеңилишет! Каапырлар (Акыретте) тозокко чогултулат,]]></translation>
<footnotes></footnotes>
</aya>
<aya number="37">
<translation><![CDATA[Аллах ыпыластарды таза-аруулардан ажыратып алып, бири-бирине кабаттап, жыйнап, бардыгын тозокко салуусу үчүн. Ошолор анык зыян тартуучулар!]]></translation>
<footnotes></footnotes>
</aya>
<aya number="38">
<translation><![CDATA[(О, Мухаммад), каапырларга айт: Эгер (душмандыгын) токтотушса, өткөн күнөөлөрү кечирилет. Эгер улантышса, (билип коюшсун:) мурункулардын жолу өткөн![1]]]></translation>
<footnotes><![CDATA[[1] Алардан мурда да нечендеген мушрик коомдор Аллахтын эскертүүсүн кулактарынын сыртынан кетирип, душмандыктарын улантышканда Аллах алардын үстүнө апаат-балээлерди жиберип азаптаган.]]></footnotes>
</aya>
<aya number="39">
<translation><![CDATA[(Оо, ыймандуулар) каапырларга каршы,(жер бетинде) фитна (ширк, исламга тоскоолдук) калбай калганга чейин жана дин-өкүмдүн бардыгы Аллахка таандык болгонго чейин согуша бергиле. Эгер токтотушса, Аллах жасаган иштерин Көрүүчү.]]></translation>
<footnotes></footnotes>
</aya>
<aya number="40">
<translation><![CDATA[А, эгер (Аллахка моюн сунуудан) жүз бурушса, билгиле, силердин башчыңар – Аллах! Ал мыкты Башчы жана мыкты Жардамчы!]]></translation>
<footnotes></footnotes>
</aya>
<aya number="41">
<translation><![CDATA[(Оо, ыймандуулар!) Билип алгыла: (Аллах жолундагы казаттарда) олжого алган нерсеңерден (бештен төрт бөлүгү жоокерлерге бөлүнгөндөн кийин) бештен бир бөлүгү (дагы бешке бөлүнүп, биринчи бөлүгү жалпы мусулмандардын пайдасына иштетүү үчүн) Аллахка жана пайгамбарына, (экинчи бөлүгү - садаканын ордуна[1] - пайгамбардын Бану Хашим жана Бану мутталиб уруусунан турган) тууган-уруктарына, (үчүнчү бөлүгү) жетимдерге, (төртүнчү бөлүгү) мискин-кедейлерге жана (бешинчи бөлүгү) мусаапырларга тиешелүү. (Оо, ыймандуулар!) Эгер силер Аллахка жана эки жамаат (ыймандуулар менен мушриктер) жолугушуп (кагылышып), чындык жалгандан ажыраган (Бадр казаты болгон) күнү Өз пендебизге асмандан түшүргөн жардамдарга ишенчү болсоңор, (олжолорду жогоруда көргөзүлгөндөй бөлүштүргүлө!) Аллах ар нерсеге Кудуреттүү.[2]]]></translation>
<footnotes><![CDATA[[1] Анткени, пайгамбардын тууган-уруктарына садака жеш - арам.
[2] Ушул аяттын өкүмү боюнча, согуштан түшкөн олжонун бештен төрт бөлүгү аскерлерге: жөө аскерге бир үлүш, атчанга эки (өзүнө жана атына) үлүш иретинде бөлүнүп берилген. Калган бештен бир бөлүгү төмөндөгүчө бешке бөлүнгөн: 1-Аллахка жана пайгамбарына. Бул бөлүктү Аллахтын элчиси динин өркүндөтүү жана жалпы мусулмандардын пайдасына иштеткен. Өзүнүн жеке кызыкчылыгына иштеткен эмес. 2-Тууган-уруктарга. Булар Бану Хашим жана Бану Мутталибден болгон пайгамбардын жакындары. Байы болсун, кедейи болсун, баарына бирдей бөлүштүрүлөт. 3-Жетимдерге. Булар атасы өлгөн балдар. Апасы өлүп, бирок атасы тирүү болсо, аны толук жетим катары эсептелбейт. 4-Мискиндерге. Булар аял-эркек, жаш-кары кедейлер. 5-Мусапырларга. Булар өз журтунан башка жерде толук камсыздалбай жүргөн сапардагылар.]]></footnotes>
</aya>
<aya number="42">
<translation><![CDATA[Ошондо (Бадр согушу болуп, олжо алынган күндө) силер (Мединага) эң жакын жерде, алар (мушрик аскерлери) алысыраак жерде, ал эми, кербен силерден төмөнүрөөк (деңиз) тарапта эле.[1] Эгер силер (согуш болоор орун жана убакыт жөнүндө мурдатан) убадалашсаңар убадада келише албаган болот элеңер. Бирок, Аллах (өз тагдырында) болуп калган ишти болтуруп, өлгөндөрдү далил менен (каапырчылыкты тандаганы үчүн) өлтүрүү үчүн жана тирүү калгандарды да далил менен (ыйманга келгендери себептүү) тирүү калтыруу үчүн (силерди күтүлбөгөн жерден жолуктуруп койду) Чынында Аллах Угуучу, Билүүчү.]]></translation>
<footnotes><![CDATA[[1] Аллах бири-бирине көрүнбөгөн үч тараптагы жамааттын экөөсүн (мусулман аскерлери менен мушрик аскерлерин) Бадр өрөөнүндө капысынан жолугуштурду.]]></footnotes>
</aya>
<aya number="43">
<translation><![CDATA[Ошондо, (о, Мухаммад!) Аллах сенин түшүңдө аларды (мушрик аскерлерин) аз сандуу кылып көргөздү. Эгер көп кылып көргөзсө (жана сен муну сахабаларыңа айтсаң) муунуңар бошоп, (көпчүлүгү согушууну каалабай) иште талашып калмаксыңар. Бирок, Аллах сактады. Чынында, Ал көкүрөктү ээлеген сырларды Билүүчү.]]></translation>
<footnotes></footnotes>
</aya>
<aya number="44">
<translation><![CDATA[Ошондо, (о, мусулмандар), силер жолуккан кезде, Аллах (тагдырында) болуп калган ишти аткаруу үчүн көзүңөргө аларды аз көргөзүп, силерди алардын көздөрүнө аз көргөздү. Иштердин бардыгы Аллахка кайтат.]]></translation>
<footnotes></footnotes>
</aya>
<aya number="45">
<translation><![CDATA[О, ыйман келтиргендер! (Душман) жамаатына жолуксаңар, бекем-сабырдуу болуп, эгер жеңиштен үмүтүңөр болсо, Аллахты көп-көп эстегиле.]]></translation>
<footnotes></footnotes>
</aya>
<aya number="46">
<translation><![CDATA[Аллах менен (Анын) пайгамбарына моюн сунгула, (эч качан) талашып-тартышпагыла! Антсеңер, алсыз болуп, кайратыңар жоголот. Сабыр кылгыла! Аллах сабырдуулар менен!]]></translation>
<footnotes></footnotes>
</aya>
<aya number="47">
<translation><![CDATA[Мекендеринен (Меккеден) текеберленип, адамдардын көзүнө шаан-шөкөттөнүп жана Аллахтын жолунан (адамдарды) тосуу максатында (согушка) чыккандар сыяктуу болбогула! Аллах алардын бардык иштерин камтып алуучу.]]></translation>
<footnotes></footnotes>
</aya>
<aya number="48">
<translation><![CDATA[Бир кезде шайтан аларга амалдарын кооз көрсөтүп: “Силерди бүгүн адам затынан эч ким жеңе албайт (саныңар да, даярдыгыңар да мусулмандардыкынан көп) Силерди өзүм кепилдигиме аламын (эч коркпогула)” - деди.[1] Ал эми, эки жамаат (согуш майданында) жолукканда (шайтан): «Менин силер менен ишим жок, (анткени,) мен силер көрбөгөн нерсени көрүп калдым. Мен Аллахтан коркомун! Аллахтын азабы катуу» деп, аркасына качып жөнөдү.[2]]]></translation>
<footnotes><![CDATA[[1] Курайштык мушриктердин “Мадлаж” деген уруу менен душмандыгы болгон. Бул уруу өтө согушчан болгондуктан курайш мушриктеринин жүрөгүн түшүрүп, коркутуп алган болчу. Амалдуу Шайтан жөн келбей, ошол уруунун баатыры Сурака бин Малик бин Жаьшам аль Мадлажинин кейпинде келип, аларды оолуктуруп, демитип турган.
[2] Себеби, шайтан мусулмандардын арасында, периштелерди сап-сапка бөлүштүрүп, согушка даярдап турган Жебирейил периштени көрүп калган болчу. Наалаты Шайтан качып кеткени менен өз максатына жетип, мушриктерди согуш (өлүм) майданына алып келген эле.]]></footnotes>
</aya>
<aya number="49">
<translation><![CDATA[Ошондо (мусулмандардын арасындагы) мунафыктар менен жүрөктөрүндө шек-күмөн болгон (ыйманы күчсүз) адамдар: “Буларды дини оолуктуруп жиберди” - дешти. Ким Аллахка тобокел кылса, Аллах Кудуреттүү (жана өз ишинде) Даанышман.[1]]]></translation>
<footnotes><![CDATA[[1] Мусулмандардын бул согушка коркпой киришүүсүнүн себептери жогоруда айтылды. Бул жерде дагы калган себептери баяндалууда. Бир себеп: алар өздөрүн эң кудуреттүү Аллахтын ыктыярына, коргоосуна тапшырып, жалгыз Өзүнө таянып, тобокел кылуусу болгон. Дагы бир себеп алардын бекем ишенимдери боюнча, бүт дүйнө эли аларга бир зыян жеткирүү үчүн чогулушса да, Аллах эзелки тагдырда жазганынан ашыкча зыян жеткире алышпайт. Ошондой эле, бүт дүйнө чогулуп, бир пайда жеткирүүнү кааласа, Аллах каалагандан ашыкча кыпындай да пайда жеткире алышпайт. Демек, бардыгы Аллахтын Колунда болгон соң, Аллахтын Китебинде “Аллах ыймандуулар менен” деген убадасы болгон соң, эмнеден тайсалдашмак?]]></footnotes>
</aya>
<aya number="50">
<translation><![CDATA[(О, Мухаммад) Эгер сен, периштелер каапырларга: “Тозок азабын таткыла! - деп, беттерине, көчүктөрүнө чаап, өлтүрүп жатканын көрсөң эле!]]></translation>
<footnotes></footnotes>
</aya>
<aya number="51">
<translation><![CDATA[Бул (азап) өз колуңар менен жасаган ишиңер себептүү. Аллах пенделерге залым эмес.]]></translation>
<footnotes></footnotes>
</aya>
<aya number="52">
<translation><![CDATA[(Алардын абалы) Фараондун адамдарынын жана алардан мурунку каапырлардын абалына окшош: Биздин аяттарыбызды жалганга чыгарышты эле, Аллах аларды күнөөлөрү себептүү азапка салды. Чынында, Аллах – Кубаттуу жана азабы катуу.]]></translation>
<footnotes></footnotes>
</aya>
<aya number="53">
<translation><![CDATA[Бул (азаптар) Аллах эч бир коомго берген жакшылыктарын, качан алар өз жүрөктөрүндө болгон нерсени (ыйманды каапырчылыкка) өзгөртмөйүнчө өзгөртпөөсү себептүү болууда. Чынында Аллах Угуучу, Билүүчү.]]></translation>
<footnotes></footnotes>
</aya>
<aya number="54">
<translation><![CDATA[(Дагы алардын иштери) Фараон адамдарынын жана алардан мурункулардын иштерине окшош: Раббисинин аяттарын “жалган” дешти эле, күнөөлөрү себептүү өлүм берип, Фараон адамдарын (деңизге) чөктүрүп жибердик. (Аллах жазалагандардын) баары (өздөрүнө) зулум кылуучулар болду.]]></translation>
<footnotes></footnotes>
</aya>
<aya number="55">
<translation><![CDATA[Чынында, Аллахтын назарында кыбыраган жандыктын эң жаманы – каапырлар. Себеби, алар ыйман келтиришпеди.]]></translation>
<footnotes></footnotes>
</aya>
<aya number="56">
<translation><![CDATA[Сен алар менен убадалаштың эле, кийин, ар бир жолку убадалашууда кыянат кылышты. Алар такыбасы жок адамдар.]]></translation>
<footnotes></footnotes>
</aya>
<aya number="57">
<translation><![CDATA[Эгер аларды согушта тапсаң сазайын берүү менен, артындагыларга сес көргөзүп кой. Эстеринен чыгарбай жүрүшөөр!]]></translation>
<footnotes></footnotes>
</aya>
<aya number="58">
<translation><![CDATA[Эгер (сени менен согушпастык келишимин түзгөн) бир коомдун кыянат кылуусунан корксоң, убада-келишимдерин таштап сал! (Убада бузулганын силер да, алар да) барабар (билип жүргүлө). Чынында, Аллах кыянатчыларды сүйбөйт!]]></translation>
<footnotes></footnotes>
</aya>
<aya number="59">
<translation><![CDATA[Каапыр адамдар (“Эми бизге Аллахтын азабы келишинен) өтүп кеттик” – деп ойлошпосун. Алар (эч качан Аллахты) алсыз калтыра алышпайт.]]></translation>
<footnotes></footnotes>
</aya>
<aya number="60">
<translation><![CDATA[(О, мусулмандар!) Аларга (душманыңарга каршы) колуңардан келген бардык күч-кубатты: жабдыкталган аттарды даярдап койгула! Аны менен Аллахтын жана өзүңөрдүн душманыңарга жана да (ким экенин) Аллах гана билип, силер билбеген башка адамдарга айбат-сүр көргөзөсүңөр. Аллахтын жолунда (жихад үчүн) эмнени сарп кылсаңар (Кыяматта) өзүңөргө зулум кылынбаган абалда толугу менен кайтарылат.]]></translation>
<footnotes></footnotes>
</aya>
<aya number="61">
<translation><![CDATA[Эгер алар (душмандар) тынчтыкка ыктаса, сен да тынчтыкка умтул жана Аллахка тобокел кыл. Аныгында, Ал – Угуучу, Билүүчү.]]></translation>
<footnotes></footnotes>
</aya>
<aya number="62">
<translation><![CDATA[Эгерде сени алдоону каалашса, сага Аллах жетиштүү: Ал сени Өзүнүн (асмандан келген) жардамы жана ыймандуулар менен колдогон.]]></translation>
<footnotes></footnotes>
</aya>
<aya number="63">
<translation><![CDATA[Жана (көбүрөөк кубаттуу болуш үчүн) алардын жүрөктөрүн (өз ара) үлпөт-дос кылып койду. Эгер сен жер бетиндеги бардык байлыкты сарп кылсаң да, алардын жүрөктөрүн дос кыла албайт элең. Бирок, аларды Аллах дос кылды. Чынында, Аллах – Кудуреттүү, Даанышман!]]></translation>
<footnotes></footnotes>
</aya>
<aya number="64">
<translation><![CDATA[Оо, Пайгамбар! Сага жана сени ээрчиген ыймандууларга Аллах жетиштүү.]]></translation>
<footnotes></footnotes>
</aya>
<aya number="65">
<translation><![CDATA[Оо, пайгамбар! Ыймандууларды согушка кайраттандыр! (О, ыймандуулар!) Эгер силерден жыйырма гана сабырдуу эр жүрөктөр болсо, (душмандан) эки жүздү, ал эми, силерден жүз болсо, каапырлардан миңди жеңе алат. Мунун себеби, алар түшүнбөгөн адамдар.]]></translation>
<footnotes></footnotes>
</aya>
<aya number="66">
<translation><![CDATA[Эми, Аллах силерден (милдетиңерди) жеңилдетти. Жана силерде (он эсе, жыйырма эсе көп душманга тең келе албай турган) алсыздык бар экенин билди. Эми, силерден жүз сабырдуу болсо эки жүздү жеңет, эгер силерден миң болсо, Аллахтын уруксаты менен, эки миңди жеңет,[1] Аллах сабырдуулар менен!]]></translation>
<footnotes><![CDATA[[1] Демек, мусулман адам эң болбоду дегенде эки душманга тең келе ала турган күч-кубат жана даярдыкта болушу керек экен.]]></footnotes>
</aya>
<aya number="67">
<translation><![CDATA[Качан жер бетинде (Исламга өчөшкөндөр калбай, толук) жеңүүчү болмоюнча эч бир пайгамбардын алдында туткундар(дын) болуусу мүмкүн эмес болчу. Силер дүйнө пайдасын каалайсыңар, Аллах болсо, Акыретти каалайт. Аллах – Кудуреттүү, Даанышман.[1]]]></translation>
<footnotes><![CDATA[[1] Бул аят, Бадр согушунда Исламды түбүнөн курутабыз деп келген мушриктерди, туткунга түшкөндөн соң, өздөрүнө жараша кылып “курутуп” таштабай, туткунда сактап, алардын башы үчүн белгилүү өлчөмдө кун акы (залог) алган пайгамбарыбызга жана башка момундарга Аллах тааланын эскерткени. Бир аз гана дүйнөлүк пайданы ойлоп, зыянкеч, Исламга өч немелерди бошотуп жиберүү Исламга пайда алып келбейт эле.]]></footnotes>
</aya>
<aya number="68">
<translation><![CDATA[Эгерде, Аллахтын тагдырында (“Ислам үммөтүнөн азап көтөрүлгөн” деп) жазылып коюлбаганда алган кун акыңардын жазасына силерди чоң азап кармайт эле.[1]]]></translation>
<footnotes><![CDATA[[1] Бул аят жөнүндө, пайгамбарыбыз саллаллоху алайхи ва саллам: “Эгер Бадр күнүндө азап түшкөндө, Умардан башка эч ким тирүү калмак эмес” деген. Анткени, бир гана Умар көпчүлүктүн кун акы алуу пикирине кошулбай “алар Исламды курутканы келишкен, биз да аларды өлтүрүп салышыбыз керек” деген пикирди айткан. Аят Умардын пикирин тастыктап түшкөн.]]></footnotes>
</aya>
<aya number="69">
<translation><![CDATA[Эми, олжо кылып алган нерсеңерден адал-таза билип жей бергиле.[1] Аллахтан корккула! Чынында, Аллах – Кечиримдүү, Ырайымдуу.]]></translation>
<footnotes><![CDATA[[1] Ислам үммөтүнө ырайым-пазилет көргөзгөн Аллах, илгерки үммөттөргө адал кылбаган олжону буларга адал кылып берди.]]></footnotes>
</aya>
<aya number="70">
<translation><![CDATA[Оо, пайгамбар! Кол астыңдагы туткундарга айт: “Эгер Аллах жүрөгүңөрдө жакшылык (ыйман) бар экенин билсе, силерге, алынган кун акыңардан жакшыраак нерсени берет жана (өткөндөгү) күнөөңөрдү кечирет. Жана Аллах – Кечиримдүү, Ырайымдуу.]]></translation>
<footnotes></footnotes>
</aya>
<aya number="71">
<translation><![CDATA[Эгер алар (мушрик туткундар) сага кыянат кылууну каалашса, мындан мурун Аллахка да кыянат кылышкан болчу, кийин Аллах аларды колуңа салып берди. Аллах – Билүүчү, Даанышман.]]></translation>
<footnotes></footnotes>
</aya>
<aya number="72">
<translation><![CDATA[Чынында, ыйман келтирип, (диндерин сактап калуу үчүн Меккеден Мединага) хижрат кылган жана Аллах жолунда мал-жандары менен жихад кылган мусулмандар менен, аларга (Мединадагы өз үйлөрүнөн) орун-очок берип, ансар – жардамчы болгондор бири-бирине жакын-дос. Ал эми, ыйман келтирсе да, хижрат кылбаган адамдар болсо, качан хижрат кылмайынча силерге эч нерседе дос боло алышпайт. Эгер алар силерден душмандарына каршы жардам сурашса, жардам берүү мойнуңарда милдет. Ал эми, силер менен (өз ара согушпоо жөнүндө) убада-келишими бар болгон коомго каршы жардам сурашчу болсо, анда жардам бербейсиңер. Аллах эмне иш жасаганыңарды Көрүүчү.]]></translation>
<footnotes></footnotes>
</aya>
<aya number="73">
<translation><![CDATA[Каапыр адамдар бири-биринин достору. (Демек, силер эгер момун болсоңор, момундарды дос, каапырларды душман туткула). Эгер ушуну аткарбасаңар, жер бетинде бузукулуктар жана чоң күнөөлөр болот.]]></translation>
<footnotes></footnotes>
</aya>
<aya number="74">
<translation><![CDATA[Ыйман келтирип, хижрат кылып, Аллахтын жолунда жихад кылган адамдар менен аларга орун-жай даярдап, жардам бергендер чыныгы ыймандуулар! Аларга (Раббисинен) кечирим жана улук ырыскылар бар!]]></translation>
<footnotes></footnotes>
</aya>
<aya number="75">
<translation><![CDATA[Кийинчерээк болсо да ыйман келтирип, хижрат кылып, силер менен бирге жихад кылгандар – силерден. Жана бир туугандар Аллахтын Китебинде бири-бирине жакыныраак. Аллах ар бир нерсени Билүүчү!]]></translation>
<footnotes></footnotes>
</aya>
</sura>
<sura number="9">
<aya number="1">
<translation><![CDATA[(Бул –) Аллах жана (Анын) пайгамбары тарабынан силер убада-келишим түзгөн (бирок кыянат кылган) мушриктер үчүн (келишим милдетинен) кутулуу (жарыясы)!]]></translation>
<footnotes></footnotes>
</aya>
<aya number="2">
<translation><![CDATA[(О, мушриктер!) Төрт ай (мөөнөттүн) ичинде Жер бетинде (тынч-аман) жүрө бергиле. (Силерге тынчтык мөөнөтү берилсе да) силер эч качан Аллахты алсыз калтыра албайсыңар, мына ушуну билип алгыла. Аллах (ширк иштерин уланткан) каапырларды шерменде кылуучу.]]></translation>
<footnotes></footnotes>
</aya>
<aya number="3">
<translation><![CDATA[(Бул) Аллах жана (Анын) пайгамбары тарабынан, чоң ажы күнү (Курман майрамы) болгондо адамдарга, Аллах жана пайгамбары мушриктерден таза (б.а. алардын алдында убада-милдеттенмеси жок) экенин жарыялап коюу![1] (О, мушриктер!) Эгер тообо кылсаңар, өзүңөргө жакшы (мал-жаныңарды сактап каласыңар). Эгер жүз бурсаңар, билип койгула, силер Аллахты алсыз калтыруучу эмессиңер. Ошондой эле (О, Мухаммад,) каапырларга жан ооруткан азаптын кабарын берип кой!]]></translation>
<footnotes><![CDATA[[1] Хижранын 9-жылынын чоң ажы күнүндө, Меккеге келген бардык арабдардын алдында – алардын арасында мусулманы да, мушриги да бар эле – Али бин Абу Талип, Аллахтын ушул өкүмүн окуп билдирди. Жана ушул (9-) жылдан кийин бардык мушриктер үчүн Аль-Харамга (Каабага) кирүүгө тыюу салынды.]]></footnotes>
</aya>
<aya number="4">
<translation><![CDATA[Ал эми, силер келишим түзгөн мушриктер (милдеттенмелерден) эч нерсени бузбаса жана силердин эч бир душманыңарга жардам бербесе, анда алардын келишимдерин өз мөөнөтүнө чейин толук сактагыла. Аллах такыба кишилерди сүйөт.]]></translation>
<footnotes></footnotes>
</aya>
<aya number="5">
<translation><![CDATA[Эми, качан “Аль-Хурум” айлары (мушриктер менен согушууга тыюуу салынган төрт ай) чыгаары менен, мушриктерди тапкан жериңерде өлтүргүлө, туткундагыла, курчоого алгыла жана (алардын) ар бир жолдорунда (сазайын берүү үчүн) күтүп олтургула! Эгерде тообо кылып, намаз окуп, зекет беришсе (мусулман болушса) жолдоруна тоскоол болбогула. Чынында, Аллах – Кечирүүчү, Ырайымдуу.[1]]]></translation>
<footnotes><![CDATA[[1] Тообо кылган мушриктердин өткөн күнөөлөрүн кечирүү менен аларга ырайым кылат.]]></footnotes>
</aya>
<aya number="6">
<translation><![CDATA[Эгер мушриктердин бири сенден (Аллахтын сөзүн угуп, Ислам менен таанышуу үчүн) коргоо-кепилдик сураса, аны – Аллахтын Сөзүн укканга чейин – өз кепилдигиңе ал. Андан соң аны өзүнүн тынч мекенине жеткирип кой. Бул (өкүм) алардын билимсиз коом болгону (жана Исламды таанып-билип алуусуна шарт жаратып берүү) үчүн.]]></translation>
<footnotes></footnotes>
</aya>
<aya number="7">
<translation><![CDATA[(Ал эми, убадасын сактабаган) мушриктерге кантип, Аллах жана Анын пайгамбары тарабынан убада болсун?! Эми, Масжид аль-Харамдын астында убадалашкан кишилер үчүн гана (ошол Ыйык Үйдүн урматына убадаңарды сактагыла) Качан силер үчүн (берген келишиминде) түз турушса, силер дагы түз тургула. Албетте, Аллах (Өзүнөн) корккон (такыба) адамдарды сүйөт!]]></translation>
<footnotes></footnotes>
</aya>
<aya number="8">
<translation><![CDATA[Кантип (алар үчүн убада сактоо болсун?!) Чынында, алар эгер силерден үстөм-жогору болушса, силер жөнүндөгү (өз моюндарына алган) убадага да, милдентенмеге да карашпайт. Ооздору менен силерди ыраазы кылса да, (берген анттарына) жүрөктөрү көнбөй турат. Жана алардын көпчүлүгү бузукулар!]]></translation>
<footnotes></footnotes>
</aya>
<aya number="9">
<translation><![CDATA[Аз гана (дүйнөлүк) баага Аллахтын аяттарын сатып жиберишет жана (адамдарды) Аллахтын жолунан тосушат. Алардын жоруктары кандай жаман!]]></translation>
<footnotes></footnotes>
</aya>
<aya number="10">
<translation><![CDATA[Момун жөнүндөгү (өз мойнундагы) келишимге да милдеттенмеге да карашпайт. Жана алар ашынып, чектен чыккан адамдар!]]></translation>
<footnotes></footnotes>
</aya>
<aya number="11">
<translation><![CDATA[Эгер тооба кылып, намаз окуп, зекетти берип калышса, анда алар – диндеш бир тууганыңар. Биз Өз аяттарыбызды билген коом үчүн (ушинтип) ачык-айкын баяндайбыз.]]></translation>
<footnotes></footnotes>
</aya>
<aya number="12">
<translation><![CDATA[Жана эгер келишимге кол койгондорунан кийин ант-убадаларын бузушса жана силердин диниңерди айыпташса, (аларды ушуга үйрөткөн) каапырлардын башчыларына каршы согушкула! Чынында аларда, ант (сактоо) деген болбойт. Кана эми, алар (кыянаттарынан) токтошсо!]]></translation>
<footnotes></footnotes>
</aya>
<aya number="13">
<translation><![CDATA[(О, ыймандуулар!) Өздөрү биринчи баштап, ант-убадаларын бузган жана пайгамбарды (журтунан) чыгарууга жан үрөп аракеттенген адамдарга каршы согушпайсыңарбы? Эмне, алардан коркосуңарбы?! Эгер ыймандуу болсоңор, коркушуңарга Аллах көбүрөөк акылуу эмеспи?!]]></translation>
<footnotes></footnotes>
</aya>
<aya number="14">
<translation><![CDATA[Аларга каршы согушкула! Аллах силердин колуңар менен аларга азап берип, шерменде кылып, силерге жардам берет жана момундардын жүрөктөрүн(дөгү ызааны) айыктырат.]]></translation>
<footnotes></footnotes>
</aya>
<aya number="15">
<translation><![CDATA[Жана жүрөктөрүнүн ачуусун кетирет (өч алуу көксөөсүн кандырат).[1] Жана Аллах алардан каалагандарынын тообосун кабыл алат. Аллах Билүүчү, Даанышман.]]></translation>
<footnotes><![CDATA[[1] Мушриктер мусулмандарды өз журттарынан "Раббим - Аллах - деген "күнөөлөрү" үчүн гана азап берип, айдап чыкканы себептүү алардын жүрөгү ызага, өч алууга толгон болчу.]]></footnotes>
</aya>
<aya number="16">
<translation><![CDATA[Же болбосо, (о, ыймандуу пенделер!) Аллах силердин араңардан жихад кылгандар менен Аллахтан, пайгамбарынан жана момундардан башкаларды дос тутпагандарды билип алмайынча (согуш менен сыналбай) жөн калабыз деп ойлойсуңарбы?! Аллах силердин бардык ишиңерден кабардар.]]></translation>
<footnotes></footnotes>
</aya>
<aya number="17">
<translation><![CDATA[Өз каапырчылыктарына өздөрү күбө болуп турган абалда, мушриктер Аллахтын мечиттерин (ибадат менен) абат кылып жиберүүлөрү эч мүмкүн эмес! (Себеби) Алардын амал-ибадаттары (ширк кылганы себептүү) “күйүп” кеткен. Жана алар тозокто түбөлүк калуучулар!]]></translation>
<footnotes></footnotes>
</aya>
<aya number="18">
<translation><![CDATA[Чынында, Аллахтын мечиттерин, Аллахка, Акырет күнүнө ишенген, намаз окуп, зекет берген жана Аллахтан башка эч кимден коркпогон адамдар (курушат жана) абат кылышат. Дал ушул адамдар туура жол табуучулардан болсо ажеп эмес!]]></translation>
<footnotes></footnotes>
</aya>
<aya number="19">
<translation><![CDATA[Эмне, силер ажыларды сугаруу менен Масжид аль-Харамды оңдоону, Аллахка, Акырет күнүнө ишенген жана Аллах жолунда жихад кылган момундарга (алардын ыйманына) теңеп жатасыңарбы? Алар Аллахтын назарында (ыйман менен жихадка чыккандарга эч качан) тең боло алышпайт! Аллах залым коомду туура жолго баштабайт![1]]]></translation>
<footnotes><![CDATA[[1] Кээ бир мусулмандар менен мушриктердин арасында талаш чыкканда мушриктер “ыйман келтирдим” эле дейсиңер. Бирок, биз деле, келген ажыларды замзам суу менен сугарып, Каабаны анча-мынча оңдоп турабыз. Бул иш силердин ыйман-ибадатыңардан кем калбаса керек” дешкенде, бул талаш маселени чечүү үчүн Аллах ушул аятты түшүргөн.]]></footnotes>
</aya>
<aya number="20">
<translation><![CDATA[Ыйман келтирген, хижрат кылган жана Аллахтын жолунда мал-жандарын аябай жихад кылган адамдардын даражасы Аллахтын алдында көп эсе жогору. Ушулар гана жеңишке жетүүчүлөр!]]></translation>
<footnotes></footnotes>
</aya>
<aya number="21">
<translation><![CDATA[Раббиси аларды Өзүнүн ырайымы, ыраазычылыгы жана түгөнгүс нээматтар болгон бейиштер менен сүйүнтөт.]]></translation>
<footnotes></footnotes>
</aya>
<aya number="22">
<translation><![CDATA[Алар анда түбөлүк калышат. Чынында Аллахтын алдында чоң сооптор бар!]]></translation>
<footnotes></footnotes>
</aya>
<aya number="23">
<translation><![CDATA[О, ыйман келтиргендер! Эгер силердин атаңар, ага-иниңер ыймандан каапырчылыкты (көбүрөөк) сүйчү болсо, аларды (ким болушуна карабай) дос тутпагыла! Силердин араңардан кимде-ким аларды дос тутса, алар – анык залымдар!]]></translation>
<footnotes></footnotes>
</aya>
<aya number="24">
<translation><![CDATA[Айт (о, Мухаммад): “Эгер силердин атаңар, бала-чакаңар, ага-иниңер, жуп-жубайыңар, тууган-уругуңар, тапкан мал-дүйнөңөр, жүрүшпөй калышынан корккон соодаңар жана өзүңөргө жаккан үй-жайыңар силерге Аллахтан, Анын пайгамбарынан жана Аллахтын жолунда жихад кылуудан да сүйүктүүрөөк болсо, анда Аллах (силерге) Өз ишин (азабын) алып келишин күтө бергиле! Аллах бузуку коомду туура жолго баштабайт![1]]]></translation>
<footnotes><![CDATA[[1] Бул улук аят Аллах жана Анын пайгамбарын сүйүү жана аларды сүйүүнү ар кандай адамдын сүйүүсүнөн жогору коюуунун важып (зарыл, милдет) экенине далил болот. Кээ бир мусулмандар Аллах менен пайгамбарын сүйүү кандай болоорун түшүнүшпөйт же өтө эле жөнөкөй түшүнүшөт. Аллах менен пайгамбарын сүйүүнүн мааниси ал экөөсүнүн буйруктарын ар кандай адамдын буйругунан жогору коюууну, Аллах жиберген жана пайгамбар алып келген диндин кызыкчылыгын ар кандай кызыкчылыктан жогору коюуну түшүндүрөт. Сахабалар Аллахтын Динин жогору кылуу үчүн (Аллахтын жолуна деп) суралганда малдарын гана эмес, жандарын да беришкен.]]></footnotes>
</aya>
<aya number="25">
<translation><![CDATA[Аллах силерге көп орундарда жана Хунейн (деген жердеги согуш) күнүндө да жардам берди: бир кезде силерди саныңардын көптүгү кубантып жиберди эле, кийин бул силерге эч кандай пайда бербей калды жана силер үчүн жер кенен болгонуна карабай тар көрүнүп, артыңарга качып калдыңар.[1]]]></translation>
<footnotes><![CDATA[[1] Пайгамбарыбыз Меккени фатх кылган (өзүнө караткан) жылда, мусулмандарга каршы Хаваазин уруусу күч жыйнап жатканы жөнүндө угуп он эки миң аскер менен аларга каршы аттанат жана Мекке менен Медина ортосундагы Хунейн деген жерде эки аскер жолугушат. Мусулман аскерлеринин арасында Исламга эми гана кирген Меккелик мусулмандар (кечээки мушриктер) көп эле. Алар жалпы эсеби төрт миң гана болгон душман аскерин тоотпой, өздөрүнүн көп сандуулугуна маашырланып, (жардам Аллахтан экенин унутуп) согушка киришет … Бирок, душмандын колу жогору келип, тыркырап кача башташат. Душмандын каршысында жүз чакты берилген сахабалар менен гана калган пайгамбарыбыз: “Мен качпаймын, мен чыныгы пайгамбар, Абдул-Мутталип деген каарман атам бар!” деп ураан чакырып, жалгыз өзү атынын башын душман тарапка буруп чабуулга өтөт. Муну көргөн абасы Аббас бин Абдул-Мутталиб мусулмандардын алдынан тосуп чыгып, “Эй, Бакара сүрөсүнүн эли, кайткыла!” деп, аларды кайтарып, бир адам сыяктуу тартипке салып, кайрадан чабуулга өтүшөт.]]></footnotes>
</aya>
<aya number="26">
<translation><![CDATA[Кийин Аллах пайгамбары менен ыймандууларга Өзүнүн тынчтык-бейпилдигин жана силер көрө албаган аскерлерин (периштелерин) түшүрүп, каапырларды (жеңилүү менен) азаптады. Каапырлардын жазасы – ушул!]]></translation>
<footnotes></footnotes>
</aya>
<aya number="27">
<translation><![CDATA[Андан соң, ушундан (каталардан) кийин деле, Аллах Өзү каалаган адамдардын тооболорун кабыл алды (кечирди). Аллах – Кечирүүчү, Боорукер!]]></translation>
<footnotes></footnotes>
</aya>
<aya number="28">
<translation><![CDATA[О, ыйман келтиргендер! Мушриктер – ыпыластык! Ушул жылдарынан кийин Масжид аль-Харамга жакын жолошпосун! Эгер (жетишпестиктен)[1] корксоңор, Аллах кааласа, жакында Өз пазилети менен силерди муктаждыктан куткарат. Албетте, Аллах Билүүчү - Даанышман!]]></translation>
<footnotes><![CDATA[[1] Бул жетишпестик мушриктердин Каабага алып келе турган курмандыктары. Эгер аларды Каабага келтирбей коюлчу болсо, демек, алар алып келе турган курмандыктар да токтоп, жетишпестик болмок. Бирок, Аллах алардын курмандыктарысыз эле мусулмандарга береке берүүнү убада кылды.]]></footnotes>
</aya>
<aya number="29">
<translation><![CDATA[(О, мусулмандар!) Аллахка да, Акыретке да ишенбеген, Аллах жана Анын пайгамбары арам кылган нерсени “арам” дебеген жана акыйкат динди кармабаган Китеп ээлерине каршы, качан өз колдору менен, моюн сунган абалда жизья салыгын (колуңарга) тапшырмайынча согуша бергиле![1]]]></translation>
<footnotes><![CDATA[[1] Мусулмандар каапырлардын алдына үч шарттын бирин тандоону сунуш кылышкан: 1-ислам, 2-жизья, 3-согуш. Эгер исламды кабыл алышса, мусулмандардын бириндей эле тең ата укукка ээ болушкан. “Жок Исламды кабыл албаймын десе, мусулмандар аларга каршы согушпаганынын жана мусулмандардын коргоосу астында тынч, бардык ибадаттарын кылып, укугу корголгон абалда жашаганынын беделине «жизья» салыгын төлөшкөн. Жизьяны каапырлардын ар бири өз колу менен төлөйт. Бай каапырлар кызматчысы же башка аркылуу бердиртпейт. Мына ошондо «моюн сунган абалда төлөгөн болушат. Жизья төлөгөндөр өз диндеринде кала беришет. Бул эки шартка (исламды кабыл алуу же жизья төлөө) көнбөсө аларга каршы согуш ачылган.]]></footnotes>
</aya>
<aya number="30">
<translation><![CDATA[Яхудилер: “Узайр Аллахтын баласы” дешти. Христиандар: “Иса – Аллахтын баласы” дешти. Бул алардын оозундагы (далилсиз) сөздөрү. Алар (бул сөздөрүндө) мурунку каапырлардын сөздөрүнө окшош. Аллах куруткурлар! Кайда бара жатышат!]]></translation>
<footnotes></footnotes>
</aya>
<aya number="31">
<translation><![CDATA[Алар (яхудилер менен христиандар) Аллахты коюп, өздөрүнүн диний аалымдары менен (дүйнөдөн түңүлгөн) кечилдерин жана Марямдын уулу Исаны кудай кылып алышты. Алар жалгыз Кудайга (Аллахка) гана ибадат кылууга буюрулган эле! Эч бир сыйынууга татыктуу кудай жок, жалгыз Өзү (гана) бар! Ал каапырлар кошкон шериктерден Таза!]]></translation>
<footnotes></footnotes>
</aya>
<aya number="32">
<translation><![CDATA[Алар (каапырлар) Аллахтын Нурун (Динин) ооздору менен үйлөп өчүрүүнү каалашат. Бирок, Аллах каапырлар жаман көрсө да, Өз Нурун (бүт дүйнөгө) толук таралуусунан башкасына ыраазы болбойт.]]></translation>
<footnotes></footnotes>
</aya>
<aya number="33">
<translation><![CDATA[Ал (Аллах) Өз пайгамбарын, туура жол жана акыйкат дин менен – эгер мушриктер жаман көрүшсө да – бардык диндерден үстөм-жогору кылуу үчүн жиберген.]]></translation>
<footnotes></footnotes>
</aya>
<aya number="34">
<translation><![CDATA[О, ыйман келтиргендер! (Уккула, силерге сабак болсун: Китеп элдеринин) көпчүлүк дин аалымдары менен кечилдери адамдардын дүйнө-мүлкүн арам жолдор менен жешет. Жана (ушул жоруктары менен) адамдарды Аллахтын жолунан тосушат. Ал эми, алтын-күмүштөрдү жыйнап, аларды Аллахтын жолуна иштетпегендерге жан ооруткан азаптын кабарын бергин.]]></translation>
<footnotes></footnotes>
</aya>
<aya number="35">
<translation><![CDATA[Ал (Кыямат) Күндө аны (алтын-күмүш теңгелерди) тозок отуна кызытылып, алардын маңдайына, жамбаштарына аркаларына тамга басылат жана: “Бул өзүңөр үчүн жыйнаган (бирөөгө же динге пайдасы тийбеген) нерсеңер! Эми, жыйнаган нерсеңердин даамын таткыла ” (деп айтылат).]]></translation>
<footnotes></footnotes>
</aya>
<aya number="36">
<translation><![CDATA[Чынында, айлардын санагы Аллахтын алдында, асмандар жана жерди жараткан күндөгү (тагдыр) Китеби боюнча он эки айдан турат. Алардан төртөө “Харам” айлары.[1] Бул акыйкат Дин (эрежелеринен). Бул айларда (согуш ачуу менен) өзүңөргө зулум кылып албагыла. Мушриктер (бул айлардын харамдыгына карабай) силердин бардыгыңарга каршы согушканы сыяктуу силер дагы алардын бардыгына каршы согуша бергиле.[2] Жана билип алгыла: Аллах такыба адамдар менен!]]></translation>
<footnotes><![CDATA[[1] Ал айлар: Ражаб, Зул-Каада, Зул-Хижжа жана Мухаррам айлары. "Харам" (арам) деп аталганынын себеби, бул айларда чабуул жасоочу согуштар жана кан төгүү катуу арам кылынган.
[2] Кээ бир тафсирчи аалымдар ушул аят менен “харам” айларында согуш ачпагыла” деген аят мансух болот (күчүн жоготот) дешет.]]></footnotes>
</aya>
<aya number="37">
<translation><![CDATA[Аныгында, “насиь” (айлардын ордун алмаштыруу) аша чапкан каапырчылык. Ал себептүү каапырлар (катуу) адашып, Аллах арам кылган айлардын санагын дал келтирүү үчүн аны (“насиьны”) бир жыл адал кылышса, бир жыл арам кылышат. Эми, алар (бул жоругу менен) Аллах арам кылган нерсени адал кылышууда. Аларга (шайтан тарабынан) иштеринин жамандыгы кооздолуп көргөзүлүүдө. Аллах каапыр коомдорду туура жолго баштабайт.[1]]]></translation>
<footnotes><![CDATA[[1] Бул аятта Аллах таала мушриктер өз ойлорунан чыгарган арам иштеринин бетин ачат. Алар “харам” айларында согуш ачуу өздөрүнүн шарттарына, пайдаларына дал келип калса, бул айларды артка же алдыга жылдырып, “харам” айлардан канчасында согушса, башка айлардан ошончосун алардын ордуна коюп, ошол айларды “харам” деп аташат эле. Алардын бул иштери (айларды алдыга, аркага сүрүүлөрү) аятта “насиь” деп аталууда.]]></footnotes>
</aya>
<aya number="38">
<translation><![CDATA[О, ыйман келтиргендер! Силерге эмне болду, “Аллахтын жолунда (жихадга) чыккыла” деп айтылганда жерге оор отуруп калдыңар?! Эмне, силер Акыреттин ордуна дүйнө жашоосуна ыраазы болуп калдыңарбы?! Акыреттин алдында дүйнө жашоосу(нун жыргалдары) аз нерсе го![1]]]></translation>
<footnotes><![CDATA[[1] Бул аят Рум (византиялыктар) менен болгон “Табук” казатына чакырык болгондо түшкөн. Ошондо күн аябай ысык, тамак-аш тартыш болчу. Кээ бир мусулмандар жалакайлык кылса, кээ бир мунафыктар жалган шылтоолор айтып казатка барбай калышкан.]]></footnotes>
</aya>
<aya number="39">
<translation><![CDATA[Эгер чыкпасаңар Аллах силерди катуу азапка салып, (өлтүрүп) ордуңарга башка коомду алып келет. Силер (Аллахтын чакырыгына жооп бербей койсоңор) Ага эч нерсени зыян келтире албайсыңар. Аллах ар нерсеге кудуреттүү.]]></translation>
<footnotes></footnotes>
</aya>
<aya number="40">
<translation><![CDATA[Эгер ага (пайгамбарга) силер жардам бербесеңер, Аллахтын Өзү жардам берген: бир кезде, каапыр болгон адамдар аны экөөнүн экинчиси кылып (Меккеден) чыгарышканда (жардам берген). Ошондо, экөө[1] үңкүрдө турганда, ал шеригине: “Кайгырбагын, Аллах биз менен” деген убакытта Аллах ага бейпилдик түшүрүп, силер көрбөй турган аскерлер (периштелер) менен колдоду. Жана каапыр адамдардын (“Мухаммадды сөзсүз өлтүрөбүз” деген) сөздөрүн төмөн кылды жана Аллахтын (эзелки тагдырдагы) сөзү жогору болду. Аллах – Кудуреттүү, Даанышман.[2]]]></translation>
<footnotes><![CDATA[[1] Мухаммад (ага Аллахтын саламы жана салаваты болсун) менен Абу Бакр Сыддык.
[2] Мекке мушриктери пайгамбарыбызды өлтүрүү үчүн эреже (план) түзүп, желдеттерди жибергенде жана Аллах аны пайгамбарына вахий түрүндө билдиргенде, досу Абу Бакр менен “экөөнүн экинчиси” болуп, Аллахтын колдоосу менен аман-эсен Меккеден чыгып, түнү менен шаардын этек жагындагы тоонун “Савр” деген үңкүрүнө жашынып калышат. Ошол заматтын өзүндө аларды “Савр” үңкүрүнөн издөө эч кимдин оюна келбеди. Жок, келбеди эмес, Аллах келтирбеди. Кийинчерээк бир изкубар менен алардын изин кууп, үңкүрдүн оозуна келип калышканда Абу Бакр Исламдын келечегин ойлоп ыйлап жиберет. Ошондо, Аллах Өз пайгамбарынын дилине “Алар сени таба алышпайт” деген вахий кабары менен бейпилдикти салат жана ал шериги Абу Бакрды: “Кайгырба, Аллах биз менен” деп сооротот. Анткени, Аллах аларга Өз периштелерин коргоочу кылып койгон эле.]]></footnotes>
</aya>
<aya number="41">
<translation><![CDATA[Жеңилдик мезгилде да, оорчулук мезгилде да (Аллахга тобокел кылып) чыга бергиле жана Аллахтын жолунда малыңар, жаныңар менен жихад кылгыла! Эгер билсеңер, бул өзүңөргө жакшы.]]></translation>
<footnotes></footnotes>
</aya>
<aya number="42">
<translation><![CDATA[Эгер (О, Мухаммад, сен чакырган нерсе) дүйнөлүк пайда же жеңил сапар болсо, алар сени сөзсүз ээрчимек. Бирок, аларга аралык алыс болду. Жана алар Аллахка ант ичип: “Эгер мүмкүнчүлүгүбүз болгондо силер менен чыкмакпыз” деп, өздөрүн өлүмгө (тозокко) түртүшөт. Аллах алардын анык жалганчы экенин билет.[1]]]></translation>
<footnotes><![CDATA[[1] Аллахтын жолунда мал-жанын аябай жихадга чыгуу, эгер себеби болсо да чыкпай калуудан жакшы. Византиялыктар менен болгон “Табук” казатына пайгамбар саллаллоху алайхи ва саллам элди ашкере чакырды. Жол өтө алыс, аябай ысык болгондуктан (38-аятта айтылгандай) кээ бир мусулмандардын чыккысы келбей жалкоолонсо, кээ бир мунафыктар болбогон нерселерди шылтоо кылып, калууга уруксат сурашат. Пайгамбар саллаллоху алайхи ва саллам дагы аларды сынап көрбөй эле уруксат берет. Бул аят ошол окуялардын баяны болуу менен бирге, Аллах тарабынан пайгамбарынын катасын оңдоо үчүн түшкөн.]]></footnotes>
</aya>
<aya number="43">
<translation><![CDATA[Аллах сени кечирди. Эмне үчүн сен, өзүңө чын сүйлөгөн адамдар билингенге чейин жана жалганчыларды сынап билгениңе чейин аларга (согуштан калууларына) уруксат берип жибердиң?!]]></translation>
<footnotes></footnotes>
</aya>
<aya number="44">
<translation><![CDATA[Аллахка жана Акырет күнүнө ыйман келтиргендер малдары жана жандары менен жихад кылуудан (калуу үчүн) уруксат сурашпайт. Аллах такыбаа кишилерди Билүүчү.]]></translation>
<footnotes></footnotes>
</aya>
<aya number="45">
<translation><![CDATA[Чынында, Аллахка, Акырет күнүнө ишенбеген жана жүрөктөрү күмөн санаган адамдар гана (жихаддан калууга) уруксат сурашат. Алар өз күмөндөрүндө олку-солку болуп тура беришет.]]></translation>
<footnotes></footnotes>
</aya>
<aya number="46">
<translation><![CDATA[Эгер алар чыгууну (жүрөктөн) каалаганда согушка даярдык көрүп коюшат болчу. Бирок, алардын чыгышын Аллахтын Өзү каалабай, жалкоо кылып койду жана аларга: “Отуруучулар (аялдар, жаш балдар) менен (үйдө) отургула” - деп айтылды.]]></translation>
<footnotes></footnotes>
</aya>
<aya number="47">
<translation><![CDATA[Эгер алар силер менен чыкканда, силердин кемчилдигиңерди көбөйтмөк жана араңарда бузукулукту каалап, аракет кылмак. Силердин ичиңерде аларды уга тургандар да табылат. Аллах залымдарды Билүүчү.]]></translation>
<footnotes></footnotes>
</aya>
<aya number="48">
<translation><![CDATA[Алар мындан мурун (Мединага хижрат кылганда) деле бузукулукту каалап, сенин алдыңда (көп) иштерди тескери жасашкан. Кийин акыйкат келип алар жаман көрсө да, Аллахтын дини (жеңип) чыккан.]]></translation>
<footnotes></footnotes>
</aya>
<aya number="49">
<translation><![CDATA[Алардан бирөөсү “(О, Мухаммад) мага (калууга) уруксат бер, мени бузуп койбо” дейт.[1] Алар эчак эле бузулушкан! Албетте, тозок каапырларды ороп алуучу!]]></translation>
<footnotes><![CDATA[[1] Жадд бин Кайс деген бир мунафык “Эгер мен Табукка чейин барсам, византиялыктардын (Румдардын) аялдарын көрүп, бузулуп каламын. Менин кумар сезимим өтө күчтүү” деген шылтоону айткан.]]></footnotes>
</aya>
<aya number="50">
<translation><![CDATA[Эгер (бул согушта) сага жакшылык (жеңиш, олжолор) жетсе бул аларды капа кылат. Эгер бир кырсык жетсе “Биз алдын ала билип, сактанып калдык” деп, сүйүнгөн бойдон кетишет.]]></translation>
<footnotes></footnotes>
</aya>
<aya number="51">
<translation><![CDATA[Айткын: “Бизге Аллах (эзелки тагдырда) жазгандан ашыкча кырсык жетпейт (эгер жазган болсо,) биздин башчыбыз Аллах! Ыймандуулар Аллахка гана тобокел кылышсын”.]]></translation>
<footnotes></footnotes>
</aya>
<aya number="52">
<translation><![CDATA[Айткын: “Бизге (кырсык жетишин) күтүп убара болбогула. Бизге эки жакшылыктан бири (же жеңиш, же бейиш) болушун гана күткүлө! А биз болсо, Аллах силерди Өз азабы менен же биздин колубуз менен балээге жолуктурушун күтөбүз. Күтө бергиле, биз да силер менен бирге күтөбүз.]]></translation>
<footnotes></footnotes>
</aya>
<aya number="53">
<translation><![CDATA[Айткын: “(Эй, мунафыктар!) Өзүңөр каалап берсеңер да каалабай берсеңер да силердин (садакаңар) эч качан кабыл болбойт! Себеби, силер бузулган элсиңер!]]></translation>
<footnotes></footnotes>
</aya>
<aya number="54">
<translation><![CDATA[Алардын садакаларынын кабыл болуусуна тоскоолдук кылган нерсе - Аллахка жана пайгамбарына ишенбегени, намазды жалкоолонуп окуганы жана (садаканы) оорунуп бергендери.]]></translation>
<footnotes></footnotes>
</aya>
<aya number="55">
<translation><![CDATA[(О, Мухаммад) сени алардын дүйнө-мүлкү менен бала-чакалары кызыктырбасын! Аллах дүйнөдө аларды ошолор менен машакатка салат жана каапыр бойдон өлүп кетүүлөрүн каалайт.]]></translation>
<footnotes></footnotes>
</aya>
<aya number="56">
<translation><![CDATA[Алар Аллахты ортого салып: (Кудай акы) биз силерденбиз” деп ант ичишет. Алар силерден эмес, бирок, суу жүрөк адамдар.]]></translation>
<footnotes></footnotes>
</aya>
<aya number="57">
<translation><![CDATA[(Башына оор күн түшкөндө) эгер бир башпаанек же үңкүр же башка бир кире турган жер табышса, качкан бойдон ошого кирип кетишет.]]></translation>
<footnotes></footnotes>
</aya>
<aya number="58">
<translation><![CDATA[Алардын арасында сени садакалар(ды бөлүштүрүү) боюнча айыптагандар бар. (Мунун себеби) эгер садакалардан берилсе, ыраазы болуп калышат, эгер берилбей калса (сени) жаман көрүп калышат.[1]]]></translation>
<footnotes><![CDATA[[1] Демек, өзүнүн жеке пайдасы үчүн сүйүнүү же ачуулануу мунафык-каапырдын иши экен. Ыймандуу адамдын сүйүнүүсү да ачуусу да дин үчүн болушу керек. Пайгамбарыбыз саллаллоху алайхи ва саллам: "Силердин эч кимиңер жеке каалоосун мен алып келген динге моюн сундурмайынча ыймандуу боло албайт" - деген.]]></footnotes>
</aya>
<aya number="59">
<translation><![CDATA[Эгер алар Аллах жана Пайгамбары берген нерсеге гана ыраазы болуп: “Бизге Аллах жетиштүү, Аллах жакында бизге Өз пазилетинен берет. Пайгамбары да берет. Биз (дүйнөгө эмес) Аллахка умтулуучуларбыз” - дешкенде (өздөрүнө жакшы болмок).]]></translation>
<footnotes></footnotes>
</aya>
<aya number="60">
<translation><![CDATA[(Зекет) садакалар жакырларга, кедейлерге, зекет боюнча иштегендерге, көңүлдөрү Исламга буруулуусу үмүт кылынган кишилерге, моюнду (кулчулуктан) азат кылууга, карыз болуп калган кишилерге, Аллахтын жолунда жихад кылгандарга жана мусапырларга Аллах тарабынан (буюрулган парыз) иретинде берилет. Аллах - Билүүчү, Даанышман.[1]]]></translation>
<footnotes><![CDATA[[1] Демек, Куран өкүмү боюнча зекет төмөндөгү сегиз түрдүү адамдарга берилет: 1-Жакырлар. Булар кедейден да начар ахыбалдагы адамдар. Эч нерсеси жок, бир аз эле тамак-ашы бар адам “жакыр” деп аталат. 2-Кедейлер. Булар жакырдан өйдөрөөк ахыбалдагы, жарым-жартылай, жетер-жетпес мүлкү бар адамдар. 3-Зекет боюнча иштегендер. Ислам мамлекеттеринде зекеттин чогултулушун мамлекет көзөмөлдөп, байлардан мажбур түрдө алынат. Ошол иш боюнча иштегендердин иш акысы чогулган зекеттин эсебинен берилет. 4-Көңүлү Исламга бурулуусун үмүт кылынгандар. Булар муктаж болбосо да, эл арасындагы атактуулар. Эгер алар Исламга кире элек болсо, кызыктыруучу сыйлык иретинде берилет. Эгер алар кирсе, артынан көп адамдар Исламга кириши мүмкүн. 5-Моюнду (кулчулуктан) азат кылуу. Өз кожоюну менен башын азат кылуу үчүн белгилүү суммага келишим түзүп, ошол сумманы иштеп табуу үчүн убара тартып жүргөн мусулман кулдарга берилген зекет “моюнду (кулчулуктан) азат кылуу үчүн” берилген болот. 6-Карыз болгондор. Булар эки түрдүү: а) Элдердин арасын жараштыруу, абалын оңдоо үчүн бар-жогун сарп кылып жибергендер. б) Дин ишин илгерилетүү үчүн бар-жогун сарп кылып карыз болуп калгандар. 7-Аллах жолунда жихадка чыккандар. Буларды жакшы даярдоо үчүн каражат зарыл болот. Ошондой эле, динди өнүктүрүү үчүн диний илим алып, илим таратып жүргөндөр деле Аллах жолунда жихад кылуучулар болуп саналат. 8-Мусапырлар. Булар мекенинен токсон чакырымдан алыс жерде жашап турган адамдар. Зекетти ушул орундардан башкаларга берсе кабыл (сооп) болбойт.]]></footnotes>
</aya>
<aya number="61">
<translation><![CDATA[Алардын арасында пайгамбардын көңүлүн ооруткандар бар. Алар (пайгамбарды, уруксат сурап, алдаганда “ишенип калганы” үчүн) “ал – кулак” дешет. Айткын: “Ал силерге “жакшы кулак”. Ал Аллахка, момундарга ишенет жана силердин араңардагы ыймандуу адамдар үчүн (Аллахтан жиберилген) ырайым” Аллахтын пайгамбарынын көңүлүн ооруткан адамдарга жан ооруткан азап бар!]]></translation>
<footnotes></footnotes>
</aya>
<aya number="62">
<translation><![CDATA[Алар силерди (о, момундар,) ыраазы кылуу үчүн, Аллахты ортого салып (“пайгамбардын көңүлүн оорутканым жок” деп) ант ичишет. Эгер алар момун болушса, (силерди койо туруп) Аллах менен пайгамбарын ыраазы кылуулары көбүрөөк акыйкат эмес беле?!]]></translation>
<footnotes></footnotes>
</aya>
<aya number="63">
<translation><![CDATA[Же, кимде-ким Аллах менен пайгамбарына каршы чыкса, ага түбөлүк тозок оту болушун жана бул чоң шерменделик экенин алар билбейт беле?!]]></translation>
<footnotes></footnotes>
</aya>
<aya number="64">
<translation><![CDATA[Мунафыктар өздөрү жөнүндө, жүрөктөрүнө катылган эки жүздүүлүктөрүн ачып таштай турган бир сүрө түшүп калуусунан коркушат.[1] Айт: «(Шылдыңдап) Күлгүлө, эми! Аллах силер корккон нерсени (жүзөгө) чыгарды го!».[2]]]></translation>
<footnotes><![CDATA[[1] Дал ошол корккон окуя болуп, Аллах алардын ичиндеги жаман ойлорун ачыкка чыгарган жана жүзүндөгү жылмакай бетпардасын сыйрыган ушул сүрөнү түшүрдү. Ошондуктан бул сүрөнүн дагы бир аталышы “Аль-Фазиха” (шермендесин чыгаруучу).
[2] “Табук” казатында жүргөндө алардын бир тайпалар: “Ушул шериктерибизден (Мухаммад жана анын сахабаларынан) сугалагыраак, көп жалган айткан, бирок согушта суу жүрөк адамдарды көрбөдүк” деп, күлүшкөн.]]></footnotes>
</aya>
<aya number="65">
<translation><![CDATA[Эгер алардан (ошол жөнүндө) сурасаң: “Биз жөн эле, ойноп эле сүйлөгөн болчубуз” - дешет. Айткын: “Силер Аллахтын, Анын аяттарынын Жана пайгамбарынын үстүнөн күлө турган болуп калдыңарбы?!”]]></translation>
<footnotes></footnotes>
</aya>
<aya number="66">
<translation><![CDATA[Кечирим сурабай эле койгула, силер ыйман келтиргениңерден кийин (кайрадан) каапыр болуп бүттүңөр![1] Эгер силерден бир тайпаны кечирсек, (дагы) башка бир тайпаны күнөөкөр болгону себептүү азаптайбыз.]]></translation>
<footnotes><![CDATA[[1] Бул аяттын өкүмү боюнча Аллах тааланын жана Анын пайгамбарынын үстүнөн күлгөндөр менен дин өкүмдөрүнөн бир өкүмдү же ибадаттардан бир ибадатты мыскылдагандар каапыр болушат.]]></footnotes>
</aya>
<aya number="67">
<translation><![CDATA[Мунафык эркектер менен мунафык аялдар бардыгы – бир: жаман иштерге буюрушат жакшы иштерден кайтарышат жана (cараңдык кылып) колдорун жумуп алышат. Алар Аллахты унутушту эле, Аллах дагы аларды “унутту”[1] Чынында, мунафыктар – бузукулар!]]></translation>
<footnotes><![CDATA[[1] Аллах дагы аларды “унутту” дегени түз маанисиндеги унутуу эмес, балким ырайымынан ажыратып, тозокко салат жана жалбарууларын укпай койот дегенди билдирет.]]></footnotes>
</aya>
<aya number="68">
<translation><![CDATA[Аллах мунафык эркектерге, мунафык аялдарга жана каапырларга, түбөлүк кала турган тозок отун убада кылды! Ушул аларга жетиштүү! Жана Аллах аларга наалат айтты! Аларга түгөнгүс азап!]]></translation>
<footnotes></footnotes>
</aya>
<aya number="69">
<translation><![CDATA[(Эй, Мунафыктар! Силер жасаган ишиңерде) өзүңөрдөн мурунку (каапыр) адамдарга окшойсуңар: Алар силерден да күчтүүрөөк, байлыгы, бала-чакалары (жардамчылары) көбүрөөк эле. Алар (бул дүйнөдөгү) өз үлүш-насиптеринен пайдаланышты. Мурункулар пайдаланганы сыяктуу силер да өз насибиңерден пайдаландыңар. Жана ошолор (күнөө деңизине) чумкуганы сыяктуу, силер дагы чумкудуңар. Алар – дүйнө-акыретте иштери күйүп кеткен адамдар! Алар – зыян тарткан адамдар!]]></translation>
<footnotes></footnotes>
</aya>
<aya number="70">
<translation><![CDATA[Аларга өздөрүнөн мурунку Нух коомунун, Аад, Самуд элдеринин, Ибрахим коомунун, мадяндыктардын, айкаш-уйкаш кыйрагандардын (Лут элинин) кабарлары келбеди беле?! Аларга пайгамбарлары анык далил-баяндарды алып келишкен болчу. (Бирок, кабыл алуунун ордуна силер сыяктуу каяша айтып, мыскылдап күлүшкөн. Кийин Аллах аларга азап жиберди. Демек,) Аларга Аллах зулум кылбады. Өздөрүнө-өздөрү зулум кылышты.]]></translation>
<footnotes></footnotes>
</aya>
<aya number="71">
<translation><![CDATA[Момун эркектер менен момун аялдар (достукта, жардамдашууда) өз ара ынак адамдар. (Анткени, бардыгы) жакшылыктарга буюруп, жамандыктардан кайтарышат. Намаз окуп, зекет беришет жана Аллах менен пайгамбарына (ар дайым) моюн сунушат. Жакында Аллах аларга Өзүнүн ырайымын жаадырат. Аллах - Кудуреттүү, Даанышман.]]></translation>
<footnotes></footnotes>
</aya>
<aya number="72">
<translation><![CDATA[Аллах ыймандуу эркектерге жана ыймандуу аялдарга, түбөлүк кала турган, астынан даярлар агып турган бейиштерди, ошол "Адн" (деп аталган) бейиштердеги таза-пакиза орундарды убада кылды. Жана Аллахтын ыраазычылыгы бардыгынан улук! Бул – улуу жеңиш.]]></translation>
<footnotes></footnotes>
</aya>
<aya number="73">
<translation><![CDATA[О, пайгамбар! Каапырлар менен мунаафыктарга каршы жихад кыл жана аларга өктөм бол! Алардын жайы – тозок! Ал кандай жаман орун!]]></translation>
<footnotes></footnotes>
</aya>
<aya number="74">
<translation><![CDATA[Алар айткан сөзүн “айтпадык” деп ант ичишет. Чынында алар (оболу) каапырлык сөзүн айтып, мусулман болгондорунан кийин (кайра) каапыр болушту. Жана жетпеген максатка (пайгамбарга зыян берүүгө) умтулушту. Аларды Аллах жана пайгамбары Өз пазилети менен бай-беймуктаж кылгандан кийин гана (пайгамбарды) жек көрө башташты. Эгер тообо кылышса, өздөрүнө жакшы. А, эгер далысын салса, Аллах аларды дүйнө - Акыретте жан ооруткан азап менен азаптайт жана аларга жер бетинде эч бир дос, эч бир жардамчы болбойт!]]></translation>
<footnotes></footnotes>
</aya>
<aya number="75">
<translation><![CDATA[Алардан кээ бирөөлөрү Аллахка ант-убада берип: “Эгер бизге да Өз пазилетинен берсе (бай кылса), кайыр-садакалар берип, жакшы адамдардан болмокпуз” (дешет).]]></translation>
<footnotes></footnotes>
</aya>
<aya number="76">
<translation><![CDATA[Качан (Аллах) аларга Өз пазилетинен бергенде, ага сараңдык кылып, жүз бурган абалда тескери басып кетишти.]]></translation>
<footnotes></footnotes>
</aya>
<aya number="77">
<translation><![CDATA[Андан соң, Аллахка берген убадасына кыянат кылышканы жана жалган сүйлөшкөнү себептүү, Аллах алардын жүрөктөрүнө кыяматка чейин (өзгөрбөй турган) эки жүздүүлүктү салып койду.[1]]]></translation>
<footnotes><![CDATA[[1] Тафсирчи аалымдар бул (сараңдык жөнүндөгү) аяттар Саьлаба деген бир мунафык жөнүндө түшкөн дешет. Бир күнү Саьлаба пайгамбар саллаллоху алайхи ва салламга келип: “Мага дуба кылыңыз. Эгер Аллах мени бай кылса кедейлерге көп садака кылып, тууган-уруктун арасын улап дагы көп жакшылыктар кыламын” дептир. Пайгамбар саллаллоху алайхи ва саллам дуба кылган экен, койлору көбөйүп, короого батпай, шаардан сыртка чыгып кетиптир. Койлору дагы бир аз көбөйгөндө беш убак намазды токтотуп, Жума намазына эле катышып калыптыр. Дагы бир аз көбөйгөндө Жумага да “колу тийбей калыптыр”. Күнү-түнү кой санап калгандан улам, пайгамбар жиберген зекет чогултуучуларга зекетин да чыгарып бербей коюптур. Муну уккан пайгамбарыбыз үч жолу “Саьлабанын шору катып калды” деп кайгырат. Ошондон кийин Саьлаба жана ага окшогондордун анык мунафыктыгы жөнүндө жогорудагы аяттар түшкөндө Саьлаба өз адамы аркылуу пайгамбарга байлыгынын зекетин жиберип, пайгамбар аны кабыл кылбай койот. Пайгамбарыбыз кайтыш болгонго чейин андан зекет малын кабыл албайт. Пайгамбарыбыздан кийин, Саьлаба байлыгынын зекетин биринчи халифа Абу Бакрга алып келсе ал да кабыл албаптыр. Андан кийинки халифтер Умар менен Усман дагы анын зекетин кабыл албай коюшкан экен. Аллахтын каргышына калган Саьлаба Усмандын тушунда кайтыш болуптур.]]></footnotes>
</aya>
<aya number="78">
<translation><![CDATA[Алар, билишпейби, Аллах (адамдардын) ичиндеги сырларын, шыбырларын билип турушун. Чынында, Аллах кайыптарды эң сонун Билүүчү!]]></translation>
<footnotes></footnotes>
</aya>
<aya number="79">
<translation><![CDATA[Эки жүздүүлөр, ыймандуулардын арасынан өз каалоолору менен (көп) садака кылгандарын айыпташат, ал эми, (кудурети жеткенче) садака кылган кембагалдарын мыскылдашат. Аллах өздөрүн мыскылдуу абалга салды. Аларга жан ооруткан азап бар.]]></translation>
<footnotes></footnotes>
</aya>
<aya number="80">
<translation><![CDATA[(О, Мухаммад!) Кааласаң алардын күнөөсүн (кечирүүнү Аллахтан) сура, каалабасаң, сураба. Эгер жетимиш ирет сурасаң да, Аллах аларды кечирбейт. Мунун себеби; алар Аллахка жана пайгамбарына каапыр болушту. Аллах бузуку коомду туура жолго баштабайт.]]></translation>
<footnotes></footnotes>
</aya>
<aya number="81">
<translation><![CDATA[(Жихадга чыкпай, аялдар менен жаш балдардын катарында) үйлөрүндө калгандар, пайгамбарга каршы иш жасаганына сүйүнүп, Аллахтын жолунда мал-жандары менен жихад кылуудан түңүлүп: “(Мындай) ысыкта чыкпай эле койгула” дешти. Айткын: “Тозок отунун ысыгы катуураак, эгер түшүнүшсө!”]]></translation>
<footnotes></footnotes>
</aya>
<aya number="82">
<translation><![CDATA[(Алар бул дүйнөдө аз ыйлап, көп күлгөн болчу. Эми, Аллахтын жазасына кабылганда) кылмыштарына жараша азыраак күлүп, көбүрөөк ыйлашсын!]]></translation>
<footnotes></footnotes>
</aya>
<aya number="83">
<translation><![CDATA[Эгер Аллах сени (Табук согушунан себепсиз калган жана мунусуна өкүнбөгөн) тайпага кайра жолуктурса, жана алар сенден (мындан башка, жеңилирээк) согушка чыгууга уруксат сурашса, айткын: “Эми, мени менен эч качан чыкпайсыңар. Мени менен бирге эч бир душманга каршы согушпайсыңар! Силер биринчи жолкусунда (үйдө) отурууну жактыргансыңар! Эми, калуучулар (аялдар жана жаш балдар) менен отура бергиле!]]></translation>
<footnotes></footnotes>
</aya>
<aya number="84">
<translation><![CDATA[Эгер алардан бирөөсү өлсө, ага эч качан жаназа түшүрбө жана мүрзөсүнүн үстүндө (дуба кылып) турба! (Себеби) алар Аллах жана пайгамбарына каапыр болушуп, бузуку бойдон өлүштү!]]></translation>
<footnotes></footnotes>
</aya>
<aya number="85">
<translation><![CDATA[Сени алардын дүйнө-мүлктөрү жана балдары(нын көптүгү) кызыктырбасын! Аллах аларды бул дүйнөдө ошол (байлык) менен азаптоону жана каапыр бойдон өлүп кетүүсүн каалады.]]></translation>
<footnotes></footnotes>
</aya>
<aya number="86">
<translation><![CDATA[Качан: “Аллахка ыйман келтиргиле, жана пайгамбары менен бирге жихад кылгыла!” деген сүрө түшсө, алардын арасындагы (согуштан калууга эч кандай шылтоо-себеби жок) бай адамдар: “(О, Мухаммад) бизди жөн эле койчу. (Үйдө) отуруучулар менен эле бололучу?” - дешип сенден уруксат сурашат.]]></translation>
<footnotes></footnotes>
</aya>
<aya number="87">
<translation><![CDATA[Алар калуучулар (аялдар, жаш балдар) менен болууга ыраазы болушту. (Натыйжада) жүрөктөрүнө мөөр уруп коюлду. Эми алар (өздөрүнө эмне пайда, эмне зыян экенин) түшүнө алышпайт.]]></translation>
<footnotes></footnotes>
</aya>
<aya number="88">
<translation><![CDATA[Бирок, пайгамбар жана аны менен бирге болгон ыймандуулар, малдары жана жандары менен жихад кылышты. Бардык жакшылыктар ошолорго! Жана алар (Тозоктон) кутулгандар!]]></translation>
<footnotes></footnotes>
</aya>
<aya number="89">
<translation><![CDATA[Аллах аларга, түбүнөн дарыялар аккан, анда түбөлүк кала турган бейиштерди даярдап койгон. Ушул – чоң жеңиш!]]></translation>
<footnotes></footnotes>
</aya>
<aya number="90">
<translation><![CDATA[Жана (о, Мухаммад, cенин алдыңа) өздөрүнө (согуштан калууга) уруксат сурап (арзыбаган) шылтоосу бар көчмөн арабтар дагы келди. Ал эми, (“Биз деле момунбуз” деп) Аллах жана пайгамбарына жалган сүйлөгөндөр (уруксат сурабай эле) кала беришти. Жакында алардын каапыр болгондоруна жан ооруткан азап жетет.]]></translation>
<footnotes></footnotes>
</aya>
<aya number="91">
<translation><![CDATA[Ал эми, (денесинде бир кемчилдиги болгон) алсыз адамдарга, оорулууларга, жихадга керек нерселерди таба албай калгандарга – эгер Аллах жана пайгамбарына (калыс-таза болууга жана мүмкүнчүлүк тапса эле жихадга чыгууга) ниет кылышса – (согушка чыкпаганы үчүн) күнөө жок. Жакшылык кылуучуларды айыптоого жол жок. Аллах - Кечиримдүү, Ырайымдуу!]]></translation>
<footnotes></footnotes>
</aya>
<aya number="92">
<translation><![CDATA[Жана, өздөрүнө (согуш үчүн) улоо таап берүүңдү сурап сага келишкенде, сен аларга: “Cилерге мингизгидей улоо менде жок” дегениңде, (жихадка) пайдалана турган эч нерсе таппай калганына өксүп, көз жашын көлдөтүп кайтып кеткен адамдарга да күнөө болбойт.]]></translation>
<footnotes></footnotes>
</aya>
<aya number="93">
<translation><![CDATA[Ал эми, бай (жана ден-соолугу таза) болсо да, сенден уруксат сураган жана аялдар, жаш балдар менен калууга ыраазы болгон адамдарды айыптоого жол бар. Аллах алардын жүрөктөрүн мөөрлөп койду! Эми алар (өздөрүнүн пайда-зыяндарын) биле алышпайт!]]></translation>
<footnotes></footnotes>
</aya>
<aya number="94">
<translation><![CDATA[Силер (согуштан) кайтканыңарда, алар (бай болсо да барбай койгондор) сенден кечирим сурашат. Айткын: “Кечирим сурабай эле койгула! Силерге эч качан ишенбейбиз! Аллах силердин (бизден жашырган) кабарыңарды бизге билдирген. Аллах жана пайгамбары ишиңерди көрүп турат. Кийин (Кыяматта) көрүнөөнү да, көмүскөнү да Билүүчүгө кайтарыласыңар. Ал силерге (бардык) кылган ишиңердин кабарын берет.]]></translation>
<footnotes></footnotes>
</aya>
<aya number="95">
<translation><![CDATA[Качан аларга кайтып барганыңарда алардан (эч нерсе сурабай) жөн коюшуңар (үчүн) ант ичишет. Эми, алардан жүз бургула! (Себеби) Алар – ыпылас! Жана кылмыштарынын жазасына, алардын орду тозок!]]></translation>
<footnotes></footnotes>
</aya>
<aya number="96">
<translation><![CDATA[(Көңүлүңөргө карап) алардан ыраазы болушуңар үчүн ант ичишет. Эгер силер ыраазы болсоңор да, Аллах бузуку адамдардан ыраазы болбойт!]]></translation>
<footnotes></footnotes>
</aya>
<aya number="97">
<translation><![CDATA[(Шаардан сыртта жашаган) бедуиндер (Дин-Шариятты жакшы билбегени себептүү) каапырчылык жана мунафыктык жаатынан катуураак жана Аллах пайгамбарына түшүргөн нерсенин (диндин) чек араларын билбегенге ылайыгыраак болушат. Аллах – Билүүчү, Даанышман.]]></translation>
<footnotes></footnotes>
</aya>
<aya number="98">
<translation><![CDATA[Бедуиндердин арасында (Аллах жолунда) садака кылган нерсесин (өзүнө) зыян деп билген жана силердин башыңарга оор күндөрдүн түшүүсүнө ынтызар болуп тургандары да бар. Өздөрүнүн башына балээ түшүп калсын! Аллах – Угуучу, Билүүчү.]]></translation>
<footnotes></footnotes>
</aya>
<aya number="99">
<translation><![CDATA[Жана бедуиндер арасында, Аллахка, Акырет күнүнө ишенип, садака кылган нерселерин Аллахка жакын болуу жана пайгамбардын бата-дубасына себеп деп билгендери да бар. Уккула, албетте, ал (пайгамбардын дубасы) алар үчүн Аллахка жакындашуу(суна себеп болот). Аллах жакында аларды Өз ырайымына киргизет. Аллах – Кечирүүчү, Ырайымдуу.]]></translation>
<footnotes></footnotes>
</aya>
<aya number="100">
<translation><![CDATA[Мухажир жана ансарлардан турган алдыңкы саптагы эң биринчилер жана ошолордун изинен эң сонун ээрчип бара жаткандардан Аллах ыраазы болду, алар дагы Аллахтан ыраазы болушту. Жана Аллах аларга, астынан дарыялар аккан, түбөлүк калуучу бейиштерди даярдап койду. Бул – чоң жеңиш!]]></translation>
<footnotes></footnotes>
</aya>
<aya number="101">
<translation><![CDATA[(Оо, Мухаммад) тегерегиңердеги бедуиндерден жана Медина элдеринен турган мунафыктар эки жүздүүлүгүн токтотпой жатышат. Аларды сен биле албайсың. Биз билебиз. Биз аларды эки ирет (бул дүйнөдө да, аркы дүйнөдө да) азаптайбыз. Кийин алар (кыяматта) чоң азапка (тозокко) кайтарылышат.]]></translation>
<footnotes></footnotes>
</aya>
<aya number="102">
<translation><![CDATA[Жана башкалары (мунафык эместер) өз күнөөлөрүн моюндарына алышып, жакшы иштерине башка жаман (күнөө) иштерин да аралаштырып жүрүшөт. Аллах алардын тооболорун кабыл алып калса ажеп эмес. Аллах – Кечиримдүү, Ырайымдуу.]]></translation>
<footnotes></footnotes>
</aya>
<aya number="103">
<translation><![CDATA[«(О, Мухаммад!) Сен алардын мал-мүлкүнөн аларды (сараңдыктан жана башка күнөөлөрүнөн) тазалай турган жана алдарды(н байлыгын, адеп-ахлагын, Акыреттик сообун) өстүрө турган (зекет) садакасын ал. Жана алар үчүн дуба кыл. Чынында сенин дубаң - алар үчүн бейпилдик. Аллах - Угуучу, Билүүчү».]]></translation>
<footnotes></footnotes>
</aya>
<aya number="104">
<translation><![CDATA[Алар (тообо кылбай, садака бербей жүргөн күнөөлүүлөр) Аллах пенделеринен тообону жана садакаларды кабыл алышын билишпейби? Чынында, Аллах - тооболорду кабыл алуучу (жана) Ырайымдуу.]]></translation>
<footnotes></footnotes>
</aya>
<aya number="105">
<translation><![CDATA[Жана айткын: “(Эй, жихаддан калган пенделер! Аллахты ыраазы кыла турган) амалдарды жасап калгыла. Аллах амалыңарды көрүп турат. Жана анын пайгамбары менен ыймандуулар дагы (амалыңарды көрүп турушат). Силер жакында (кыяматта) кайыпты да аныкты да Билүүчүнүн алдына кайтарыласыңар. Анан Ал силерге бардык ишиңердин кабарын билдирет.]]></translation>
<footnotes></footnotes>
</aya>
<aya number="106">
<translation><![CDATA[Дагы башкалар (эки жүздүү эмес, бирок согуштан себепсиз калгандар) бар. Алар Аллахтын өкүмүнө: же жазалоосуна же тооболорун кабыл алуусуна калтырылгандар. Аллах - Билүүчү, Даанышман!]]></translation>
<footnotes></footnotes>
</aya>
<aya number="107">
<translation><![CDATA[Дагы ушундай кишилер бар, алар (Исламга) зыян жеткирүү үчүн, каапырчылык(ты күчөтүү) үчүн, момундардын арасын бөлүп-жаруу үчүн жана да мындан (бир аз) мурун Аллах жана Анын пайгамбарына каршы күрөшкөн адамга жардам берүү үчүн мечит курушту[1] жана “биз жакшылыкты (ал мечитте кедейлерге кайрымдуулук көргөзүүнү) ниет кылган элек” деп ант ичишти. Аллах алардын жалганчы экенине күбөлүк берет.]]></translation>
<footnotes><![CDATA[[1] Пайгамбарыбыз саллаллоху алайхи ва саллам Мединага барар замат Кубаа деген жерде “Кубаа мечитин” курган эле. Кийинчерээк мунафыктар ошол мечиттин жанына, андагы жамаатты бөлүп-жаруу, ичинде динге каршы “маселелерди” айтып, каапырчылыкты күчөтүү үчүн башка бир мечит куруп алышат. Булардын башчысы Абу Амир деген адам илгертеден – пайгамбарыбыз Мединага келген убакыттан эле Аллах жана пайгамбарына каршы согушуп жүргөн адам болчу. Мунафыктар өз мечиттерин куруп алышып, Абу Амирди Исламга каршы күч чогултуп келүүгө жиберишип, ошол мечитте күтүп отурушат. Абу Амир айланадагы мушриктерден жардам таба албай Византия императоруна жардам сурап жөнөгөндө жолдо өлүп калат. Пайгамбар саллаллоху алайхи ва саллам адам жиберип, Исламдын зыянына курулган мечитти буздуруп, өрттөтүп жиберет.]]></footnotes>
</aya>
<aya number="108">
<translation><![CDATA[Сен (о, Мухаммад,) ал мечитте (эч качан намазга) турбагын. Эң абалкы (өзүң келген) күндөн эле такыбалыктын үстүнө курулган (Кубадагы) мечит сен анда турууга ылайыгыраак. Анда (денесин жана рухун) тазартууну сүйгөн адамдар бар. Аллах таза-пакиза адамдарды сүйөт.]]></translation>
<footnotes></footnotes>
</aya>
<aya number="109">
<translation><![CDATA[Ким жакшыраак? Өзүнүн имаратын Аллахтан коркуунун жана ыраазычылыгынын үстүнө курган адамбы, же болбосо, кулап-көчүп бараткан жардын кырына куруп, анысы менен бирге өзү да тозок отуна кулаган адамбы?! Аллах залым коомдорду туура жолго баштабайт!]]></translation>
<footnotes></footnotes>
</aya>
<aya number="110">
<translation><![CDATA[Алардын (мунафыктардын) “курулуш-(имарат)тары” тээ жүрөктөрү (бушайман-тоободон) барчаланып кеткенге чейин жүрөктөрүндө шек-күмөн болуп кала берет.[1] Аллах – Билүүчү, Даанышман.]]></translation>
<footnotes><![CDATA[[1] Күнөөлөрүнө бушайман болуп, чын дили менен тообо кылбаган адамдарга курган мечиттеринен же башка соопчулук, кайрымдуулук иштеринен пайда жок.]]></footnotes>
</aya>
<aya number="111">
<translation><![CDATA[Чынында, Аллах ыймандуулардын жандары менен мал-мүлктөрүн, аларга бейишти берүү менен сатып алат. Алар Аллах жолунда согушуп, өлтүрүшөт жана өлтүрүлүшөт. (Жан, мал барабарына бейиштин берилиши) Тоорат, Инжил жана Курандагы Аллахтын анык убадасы. Өз убадасын Аллахтан жакшыраак ким аткара алат? (Оо, ыймандуулар!) Ошондуктан (Аллах) менен кылган соодаңарга сүйүнгүлө! Бул (сооданын ишке ашуусу) – чоң жеңиш!]]></translation>
<footnotes></footnotes>
</aya>
<aya number="112">
<translation><![CDATA[(Ар убакытта күнөө-каталарынан) тообо кылуучулар, (Аллахтын Өзүнө гана) ибадат кылуучулар, (жеңилдик-оорчулукта) шүгүр кылуучулар, орозо кармоочулар, рукууь жана сажда кылуучулар, (Аллах жана пайгамбары буюрган бардык) жакшылыктарга буюруучулар жана (бардык) жамандыктардан кайтаруучулар жана Аллахтын чек-чегараларын сактоочулар… (ушундай) момундарга (бейиштен) кушкабар бер!]]></translation>
<footnotes></footnotes>
</aya>
<aya number="113">
<translation><![CDATA[Мушриктердин күнөөсүн сурап дуба кылуу пайгамбар менен ыймандуу адамдарга – эгер (ал мушрик) жакын тууганы болсо да – эч мүмкүн эмес, алардын тозоку болгону маалым болгондон кийин.]]></translation>
<footnotes></footnotes>
</aya>
<aya number="114">
<translation><![CDATA[Ибрахим атасынын күнөөсүн сураган болсо, ага берген убадасы бар эле.[1] Качан ага атасы Аллахтын душманы экени билингенде, андан «кол жууду». Чынында, Ибрахим Раббисине кайтуучу, ырайымдуу эле.]]></translation>
<footnotes><![CDATA[[1] Ибрахим пайгамбар атасы Аллахтын душманы экенин биле электе “мен сиздин күнөөңүздү кечирүүсүн Аллахтан сураймын” - деп убада берген болчу.]]></footnotes>
</aya>
<aya number="115">
<translation><![CDATA[Аллах (эч бир) коомду туура жолго баштагандан кийин, качан аларга сактануучу нерселерин анык баяндап бермейинче адаштырбайт. (Аллах “сактангыла” деген күнөөлөрдөн сактанбай коюшса гана адаштырат). Албетте, Аллах - ар бир нерсени Билүүчү.]]></translation>
<footnotes></footnotes>
</aya>
<aya number="116">
<translation><![CDATA[Чынында, асмандар жана Жер мүлкүнүн баары Аллахка таандык. (Ал) жашоо жана өлүм берет. Силерге Аллахтан башка эч бир (пайда берүүчү) Башчы да, (зыяндан сактоочу) Жардамчы да жок!]]></translation>
<footnotes></footnotes>
</aya>
<aya number="117">
<translation><![CDATA[Аллах пайгамбардын, мухажирлердин жана ансарлардын тообосун кабыл алды. Алар ага (пайгамбарга) араларындагы бир тайпа адамдардын жүрөгү (акыйкаттан) тайып кете жаздагандан кийинки оор сааттарда ээрчиген эле. Кийин Аллах алардын тообосун кабыл алды. Чынында Аллах аларга Ырайымдуу, Боорукер.]]></translation>
<footnotes></footnotes>
</aya>
<aya number="118">
<translation><![CDATA[Жана Аллах (Табук казатынан) калып калган үч кишинин тообосун да кабыл алды. (Ошого чейин) аларга жер (жүзү ушунчалык) кеңдиги менен тарлык кылып, жүрөктөрү да кысылып калган.[1] Жана алар Аллахтын Өзүнө гана жалбаруу керектигин түшүнүштү. (Ыклас менен) тообо кылышканы себептүү Аллах алардын тооболорун кабыл алды. Аллах, чынында тообону кабыл алуучу, Ырайымдуу.]]></translation>
<footnotes><![CDATA[[1] Мусулмандардан үч киши – Кааб бин Малик, Мурара бин Рабиь жана Хилал бин Умайя дегендер эч бир себепсиз казаттан калып калышат. Пайгамбар саллаллоху алайхи ва саллам “Качан Аллахтан тообоңорду кабыл алганы жөнүндө кабар келмейинче силер элден чыгарылдыңар” деп Аллахтын өкүмүн айтат. Алар менен эч ким, жада калса өз аялдары да сүйлөшпөй, бардык мамилени үзүп коюшат. Алардын жүрөктөрү сыгылып, кең дүйнө тар болуп калат.]]></footnotes>
</aya>
<aya number="119">
<translation><![CDATA[Оо, ыйман келтиргендер! Аллахтан корккула жана чынчылдар менен болгула!]]></translation>
<footnotes></footnotes>
</aya>
<aya number="120">
<translation><![CDATA[Медина (шаарынын) эли менен алардын айланасында жашаган бедуиндер үчүн (казат мезгилинде) Аллахтын пайгамбарынан калып калышы жана (жыргал жашоодо) өздөрү менен өздөрү убара болушу эч ылайыктуу (иш) эмес! Мунун себеби эгер алар Аллах жолунда чаңкоого, чарчоого, же ачкалыкка кабылышса, же каапырлардын кыжырын кайнатып (жихад үчүн, азбы-көппү) жерлерди басып өтсө да, же болбосо (согушта) душмандардын эсебинен (жеңиш, туткун, олжо сыяктуу) нерселерге жетишсе да, ушул себептүү аларга жакшы (сооп) иш жазылат. Албетте, Аллах жакшылык кылуучулардын сообун текке кетирбейт.]]></translation>
<footnotes></footnotes>
</aya>
<aya number="121">
<translation><![CDATA[(Ушул жихад жолунда) чоңбу, кичинеби, (кандайдыр) бир садака (кошумча) кылса же бир өрөөндөрдөн басып өтсө, Аллах аларга эң жакшы иштери себептүү сыйлык бериши үчүн, (бул иштери) аларга (сооп болуп) жазылат.]]></translation>
<footnotes></footnotes>
</aya>
<aya number="122">
<translation><![CDATA[Ыймандуулардын бардыгынын (согушка) чыгып кетүүсү жарабайт. Алардын ар бир жамааттарынан бирден тайпалар чыкса (жетиштүү) болбойбу?! (Башкалары) динди жакшы үйрөнүү үчүн жана коомуна кайтып келгенде эскертүү үчүн (калышпайбы?) (Ошондо) Аллахтын азабынан сактанышса ажеп эмес![1]]]></translation>
<footnotes><![CDATA[[1] Бул аят илимдин, айрыкча дин илиминин абдан зарылдыгына ишаарат. Бул жерде “калуу” пайгамбардын уруксаты менен гана болушу керек. Бул аятка эки түрдүү тафсир берилет. Биринчиси ушул. Экинчи тафсирде “Дин илимин жакшы үйрөнүү үчүн ар бир уруулардан бир тайпа (бир же бир нече киши) пайгамбар менен чыкпайбы, кайра келгенде (чыкпай калгандарга) дин үйрөтүү үчүн” деген маанилер айтылат. Экөө тең туура. Себеби эгер чыгуу казатка болсо, анда чыккандар дин үйрөнөт. Пайгамбар өзү катышкан согуш “казат” деп аталат. Анткени пайгамбардын жүрүш-турушу, кыймыл аракети - бул дин. Анан аяттар пайгамбарга түшөөрү менен жанындагыларга үйрөтчү. Ал эми, пайгамбар өзү Мединада калып бир топ аскерди согушка жиберсе, анда Мединада калгандар дин үйрөнүп турушчу.]]></footnotes>
</aya>
<aya number="123">
<translation><![CDATA[О, ыймандуулар! Жакыныңардагы каапырларга каршы согушкула! (Согушта) силерден катуу кайраттуулукту гана көрүшсүн! Билгиле! Аллах такыбалар менен!]]></translation>
<footnotes></footnotes>
</aya>
<aya number="124">
<translation><![CDATA[Качан бир сүрө түшкөндө алардын (мунафыктардын) кээ бирөөлөрү: “Бул сүрө кимиңердин ыйманыңарды көбөйтүп койоор экен!” деп (мыскылдуу) сүйлөшөт. (Чынында,) бул сүрө(лөр) ыйман келтирген кишилердин ыймандарын көбөйтөт жана алар (муну бири-бирине айтып) сүйүнүшөт.]]></translation>
<footnotes></footnotes>
</aya>
<aya number="125">
<translation><![CDATA[Ал эми, (бул сүрөлөр) жүрөгүндө шек-күмөн болгондордун шектенүүсүнө дагы шектенүү кошот жана алар каапыр бойдон өлүп тынышат.[1]]]></translation>
<footnotes><![CDATA[[1] Албетте, Куран аяттары сокур, дүлөй болуп, көгөрүп алып, укпаган, түшүнүүнү каалабаган адамдарга таасир бербейт. Кайра шектенүүлөрүн көбөйтөт. Дагы бул аяттар мусулман адамдын ыйманы жакшы амал (сооптуу иш) кылуу менен көбөйүшүнө да далил болот.]]></footnotes>
</aya>
<aya number="126">
<translation><![CDATA[Алар ар жыл сайын бир же эки иреттен (Аллахтын ар түрдүү балээлери менен) сыналып жатышкандарын ойлонушпайбы?! Анан дагы эле тообо кылышпайт, дагы эле эсине келишпейт!]]></translation>
<footnotes></footnotes>
</aya>
<aya number="127">
<translation><![CDATA[Жана качан бир сүрө түшсө, (ага моюн сунуунун ордуна) бири-бирине карашып: “Сени эч ким көрүп калбадыбы?” дешип, (туш-тушуна) басып кетишет. (Натыйжада, акыйкатты) түшүнбөгөнү себептүү Аллах алардын жүрөктөрүн (чындыкты кабыл алуудан) буруп койду.]]></translation>
<footnotes></footnotes>
</aya>
<aya number="128">
<translation><![CDATA[(О, ыймандуу пенделер!) Силерге өз араңардан болгон, силердин кайгыңар үчүн азап чеккен (тозоктон кутулуп калышыңарга) катуу умтулган жана ыймандуулар үчүн ырайымдуу, боорукер пайгамбар келди го!]]></translation>
<footnotes></footnotes>
</aya>
<aya number="129">
<translation><![CDATA[Эгер жүз буруп кетишсе айт: “Мага Аллах жетиштүү. Андан башка сыйынууга татыктуу кудай жок! (Ага) тобокел кылдым. Жана Ал Улуу Арштын Раббиси!».]]></translation>
<footnotes></footnotes>
</aya>
</sura>
<sura number="10">
<aya number="1">
<translation><![CDATA[Алиф, Лам, Ра.[1] Булар даанышман Китеп (Куран) аяттары!]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Өздөрүнүн арасынан (Биз тандап алган) кишиге: (Мухаммадга) “Адамдарды (тозоктон) эскерт жана ыймандууларга Раббисинин алдындагы толуп-ташкан чыныгы сыйлыктар жөнүндө кушкабар бер” деп аян-кабар жиберишибиз (каапыр) адамдарга таңкалычтуу болдубу? Каапырлар (Аллахтан ушул аян-кабарды алып келген пайгамбар жөнүндө:) “Бул анык сыйкырчыдан башка эч ким эмес” - дешти.]]></translation>
<footnotes></footnotes>
</aya>
<aya number="3">
<translation><![CDATA[Чынында, силердин Раббиңер Жер менен асмандарды алты күндө жаратып, андан кийин (жер-асмандардан да кең болгон) Арштан бийик болду.[1] Ал (бүт ааламдардагы) ишти (жалгыз Өзү) башкарат. Анын уруксаты болмоюн, (Анын алдында) эч ким (башка бирөөгө) шапаатчы (колдоочу) боло албайт. Ушул Аллах – Раббиңер. Анын Өзүнө гана ибадат кылгыла! Эми, эсиңерге келбейсиңерби?!]]></translation>
<footnotes><![CDATA[[1] Эч нерсеге окшобогон, Өзүнүн улуулугуна ылайык сыпаты менен.]]></footnotes>
</aya>
<aya number="4">
<translation><![CDATA[Аллахтын убадасы - акыйкат: (Анын убадасы боюнча) бардыгыңардын кайтып барарыңар - Өзүнө. Ал оболу калк-калайыкты жаратат. Кийин ыйман келтирип жакшы иш кылгандарды адилет сыйлаш үчүн жаратууну (экинчи жолу) кайталайт. Каапыр болгон адамдарга болсо, каапыр болгонунун жазасына жан ооруткан азап жана кайнак суудан шарап бар!]]></translation>
<footnotes></footnotes>
</aya>
<aya number="5">
<translation><![CDATA[Ал Күндү жарыткыч, Айды Нур кылып койду. Жана силер эсеп менен жыл санагын билишиңер үчүн Айга бир нече орундарды белгилеп койду. Аллах муну акыйкат менен жаратты жана биле турган адамдар үчүн аяттарды ачык-айкын баян кылып жатат.]]></translation>
<footnotes></footnotes>
</aya>
<aya number="6">
<translation><![CDATA[Чынында, түн менен күндүздүн алмашып турушунда жана жер-асмандардагы Аллах жараткан нерселерде такыба адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="7">
<translation><![CDATA[Бизге жолугууну үмүт кылбай (ишенбей), дүйнө жашоосуна гана ыраазы болуп, ошого жөлөнүп жүргөндөр жана Биздин аяттарыбызга көңүл бурбай койгондор…]]></translation>
<footnotes></footnotes>
</aya>
<aya number="8">
<translation><![CDATA[Алардын жазасы – тозок, кылмыштарына жараша!]]></translation>
<footnotes></footnotes>
</aya>
<aya number="9">
<translation><![CDATA[Чынында, ыйман келтирип салих амал кылган адамдарды, ыймандары себептүү Раббиси туура жолго баштайт. (Натыйжада) Бейиш бактарында алардын (жайгашкан орундарынын) астында дарыялар агып турат.]]></translation>
<footnotes></footnotes>
</aya>
<aya number="10">
<translation><![CDATA[Бейиште алардын дуба-ибадаттары: “О, Аллах! Сен бардык кемчилдиктүү сыпаттардан Тазасың!” деген сөздөрдөн, учурашуулары “салам-салам” деген сөздөрдөн. Дубалары(нын аягы) болсо: “Ааламдардын Раббиси Аллахка мактоолор болсун!” (деген сөз менен бүтөт).]]></translation>
<footnotes></footnotes>
</aya>
<aya number="11">
<translation><![CDATA[Эгер Аллах (каапыр) адамдарга жакшылыкты (алар өздөрү) шаштырышканы сыяктуу жамандыкты да шаштырып келтирчү болсо, (качан эле) алардын жашоо мөөнөттөрү бүтүп (кыйрап) калмак. (Бирок) Бизге жолугууну үмүт кылбаган адамдарды өз адашуусунда, тентиген кейипте таштап койобуз.]]></translation>
<footnotes></footnotes>
</aya>
<aya number="12">
<translation><![CDATA[Жана эгер бир инсанды (ооруу, апаат сыяктуу) зыян кармаса, жатып да, отуруп да, турган абалында да Бизге (жалбарып) дуба кылып калат. Эми, качан андан зыянды арылтсак, зыян кармаганда Бизге дуба кылбаган сыяктуу (тескери) басып кетет. Чектен чыккан адамдарга жасаган иштери ушинтип кооз көргөзүп коюлат.]]></translation>
<footnotes></footnotes>
</aya>
<aya number="13">
<translation><![CDATA[Биз силерден мурун да көп муундарды каапыр болуп кеткенде кыйратып салганбыз. Аларга өз пайгамбарлары анык далилдерди алып келгенде, ыйман келтирбей коюшкан болчу. Биз күнөөкөр элди ушинтип жазалайбыз.]]></translation>
<footnotes></footnotes>
</aya>
<aya number="14">
<translation><![CDATA[Кийин, алардын артынан силерди жерде орунбасар кылдык. Кандай амал кылышыңарды (сынап) көрүү үчүн.]]></translation>
<footnotes></footnotes>
</aya>
<aya number="15">
<translation><![CDATA[Эгер аларга Биздин анык аяттарыбыз окуп берилсе, Бизге жолугууну үмүт кылбаган (мушрик) адамдар: “(О, Мухаммад,) бизге мындан бөлөк Куран алып кел же аны (биздин каалоолорубузга ылайыктап) өзгөрт”- дешкен. Айткын: “Мага аны өз оюм менен өзгөртүү мүмкүн эмес. Мен (Куранды өзүм ойлоп чыгарбаймын) болгону, өзүмө (Аллах тарабынан) вахий кылынган нерселерди гана ээрчиймин. Эгер мен Раббиме күнөө кылсам, Улуу Күндүн азабынан коркомун!”]]></translation>
<footnotes></footnotes>
</aya>
<aya number="16">
<translation><![CDATA[Айткын: “Эгер Аллах каалаганда мен силерге муну окуп бербейт элем жана Ал (Аллах) да аны силерге үйрөтпөйт эле. Мен өмүр бою өзүңөрдүн араңарда (жашап) келем го! Акылыңарды иштетпейсиңерби?».[1]]]></translation>
<footnotes><![CDATA[[1] Эгер Аллах каалаганда Кураанды тап-такыр түшүрбөй койсо да Өз эрки. Бирок, элдер туура жол таап жүрсүн деп түшүрдү эле, мушриктер: “Эй, Мухаммад, муну өзүң жазгансың, бизге аны өзгөртүп бер” деп жатышат. Аллах болсо, Өз пайгамбарын мушриктерге мындай жооп берүүгө буюрду: “Эй, силер! Акылыңарды иштетип, ойлонуп сүйлөбөйсүңөрбү? Мен, акыры өмүр бою араңарда жашадым го? Менин сабатсыз экенимди билесиңер го? Кырк жашыма чейин, кат жазмак тургай, окууну да билбей туруп, кантип эле, Курандай нерсени жазып жибермек элем. Ага окшогонду мен эмес, ак таңдай акындарыңардын баары биригип деле жаза албай жатат го! Акылыңарды иштеткиле! Бул менин сөзүм эмес, Аллахтын Сөзү. Эсиңердин барында Ага ыйман келтирип, өкүмдөрүнө моюн сунгула. Антпесеңер, накта жалганчы болосуңар!”]]></footnotes>
</aya>
<aya number="17">
<translation><![CDATA[Аллахка жалаа жаап, аяттарын "жалган" деген адамдардан залым ким бар?! Чынында, күнөөкөр адамдар эч качан жеңишке (бейишке) жетпейт!]]></translation>
<footnotes></footnotes>
</aya>
<aya number="18">
<translation><![CDATA[(Мушриктер) Аллахтан башка, пайда да, зыян да жеткире албай турган нерселерге ибадат кылып: “Ушулар Аллахтын алдындагы биздин колдоочуларыбыз” - дешти. Айткын: «Силер Аллахка асмандар жана жердеги билбеген “шериктерин” билгизип коймок болдуңарбы?!» Ал (мушриктер ойлогондой болуудан) Таза жана алардын ширктеринен Бийик!]]></translation>
<footnotes></footnotes>
</aya>
<aya number="19">
<translation><![CDATA[(Мурун) адамдардын бардыгы бир динде болушкан. Кийинчерээк (пикирде) чачыранды болуп кетишти.[1] Эгер Раббиң тарабынан өткөн (каапырларга бул дүйнөдө мөөнөт берүү жөнүндөгү) сөз болбогондо, каршы чыккан иштеринде аларга (кыйратуу менен) өкүм кылынмак.]]></translation>
<footnotes><![CDATA[[1] Анан Аллах ал элдердин ар бирине талашкан маселелерине өкүм кыла турган пайгамбарларды жиберди эле, кээ бир тайпалар аларга да каршы чыгышты.]]></footnotes>
</aya>
<aya number="20">
<translation><![CDATA[(Каапырлар): “Ага Раббиси тарабынан (көзүбүзгө көрүнгөн) бир белги-моожиза түшүрүлбөйт бекен!” дешти. Айткын: “Кайып (илими) жалгыз Аллахка таандык. (Силер менин акыбетимди) күткүлө, мен да силер менен бирге (силердин акыбет-натыйжаңарды) күтүүчүлөрдөн болоюн.]]></translation>
<footnotes></footnotes>
</aya>
<aya number="21">
<translation><![CDATA[Эгер Биз адамдарга, жеткен (оору, каатчылык сыяктуу) машакат-мүшкүлдөрдүн артынан (ден-соолук, байлык, тынчтык сыяктуу) ырайым-рахмат даамын таттырсак, капыстан Биздин аяттарыбыз жөнүндө амалкөйлүк кылып (жалган айтып, шылдыңдап) башташат. Айткын: “Аллахтын амалкөйлүгү (силердикинен) тезирээк!” Чынында Биздин (периште) элчилерибиз силердин айла-амалыңарды жазып турат.]]></translation>
<footnotes></footnotes>
</aya>
<aya number="22">
<translation><![CDATA[Ал (Аллах) силерди деңизде жана кургактыкта жүргүзгөн. Кайсыл бир убакытта силер деңиз койнунда – кемелерде болгонуңарда, кемелер жагымдуу жел менен аларды сыздырып баратканда жана аны менен сүйүнүп турушканда (капыстан) аларга добул шамалдар, ар тарабынан толкундар келип, оролуп калганын сезишкенде Аллахка чын ыкыластары менен: “Эгер ушундан куткарсаң шүгүр кылуучулардан болобуз!” - деп дуба кылышат.]]></translation>
<footnotes></footnotes>
</aya>
<aya number="23">
<translation><![CDATA[(Аллах) аларды куткарып койгондон кийин болсо, жер бетинде акыйкатсыздык менен (Аллахтын жалгыз Өзүнө сыйынбай) зулумдук кылышат. О, адамдар! Силердин зулумуңар өзүңөргө гана зыян. (Силер) дүйнө жашоосунун пайдаларын гана (үмүт кыласыңар) кийин (кыяматта) Өзүбүзгө кайтарыласыңар жана Биз силерге кылган ишиңердин кабарын билдиребиз.]]></translation>
<footnotes></footnotes>
</aya>
<aya number="24">
<translation><![CDATA[Чынында, дүйнө жашоосунун (лаззат-кооздуктарынын) мисалы - Биз асмандан түшүргөн сууга (жана ошол суу менен жер кооз болуп калганда бир апаат менен жок болуп калганга) окшош: (оболу) ал суу менен адамдар жана айбандар жей турган жер өсүмдүктөрү аралашып, (суу алардын тамыр-денесине сиңип) жер көркүнө келип, кооздоно жасанганда, жер элдери “Биз жер үстүндө кудуреттүүбүз” деп калышты. (Ошондо гана) түндөсү же күндүзү жерге Биздин буйругубуз (азабыбыз) келип, аны кечээ гана дөөлөттүү болбогон сыяктуу кыйратып койдук! Биз пикирин иштеткен адамдарга аяттарды ушинтип баян кылабыз.]]></translation>
<footnotes></footnotes>
</aya>
<aya number="25">
<translation><![CDATA[(О, инсандар! Силерди) Аллах Тынчтык Үйүнө (бейишке) чакырат жана Өзү каалаган пенделерин туура жолго (Исламга) баштайт.]]></translation>
<footnotes></footnotes>
</aya>
<aya number="26">
<translation><![CDATA[(Аллахка ибадатты) Эң сонун кылган адамдарга эң сонун нерсе (бейиш) жана ашыкчасы (Аллахтын Жүзүн көрүү) бар. Алардын жүздөрүнө эч бир чаң, эч бир кордук (белгиси) жукпайт. Алар бейиш ээлери болуп, анда түбөлүк калышат.]]></translation>
<footnotes></footnotes>
</aya>
<aya number="27">
<translation><![CDATA[Ал эми, жаман иштерди жасаган адамдар үчүн, өзүндөй жаман жаза (тозок) бар. Аларды кордук ороп алат жана Аллах тарабынан эч бир сактоочу болбойт. Алардын жүзү тим эле караңгы түндүн бир бөлүгүнө оролуп алган сыяктуу (болуп калат). Дал ошолор тозок ээлери, анда түбөлүк калышат.]]></translation>
<footnotes></footnotes>
</aya>
<aya number="28">
<translation><![CDATA[Биз алардын бардыгын чогулткан (Кыямат) Күндө, мушриктерге: “Силер (Мага шерик кылган) көп “кудайыңар” менен ордуңардан жылбай тургула!” дейбиз. Кийин алардын арасын ажыратып койобуз. (Ошондо) алардын (Мага) шерик кылган “кудайлары” (мушриктерге карап): “Бизге сыйынган эмессиңер!]]></translation>
<footnotes></footnotes>
</aya>
<aya number="29">
<translation><![CDATA[Силер менен биздин арабызда Аллах жетиштүү Күбө: биз силердин ибадат кылганыңарды билген эмеспиз” - дешет.[1]]]></translation>
<footnotes><![CDATA[[1] Ошентип, мушриктер Аллахка шерик кылып сыйынган периштелер, (Иса сыяктуу) пайгамбарлар жана олуялар аларга: “Биз силердин кудайыңар эмеспиз, силерге эч качан “Мага сыйынгыла”деп айткан эмеспиз. Буга Аллахтын Өзү күбө. Ал эми, биз өлгөндөн кийин, арбагыбызга сыйынган болсоңор биз бул, силер тигил дүйнөдө болуп аны биз билген эмеспиз” деп, мушриктердин иштерине эч тиешеси жок экенин айтышат.]]></footnotes>
</aya>
<aya number="30">
<translation><![CDATA[Ошол жерде ар бир жан өзү жасап өткөн иштерин сыноодон өткөрөт. Жана чыныгы кожоюндары – Аллахка кайтарылышат. Ойлоп тапкан жалган “кудайлары” алардан жоголуп кетет.]]></translation>
<footnotes></footnotes>
</aya>
<aya number="31">
<translation><![CDATA[(О, Мухаммад, мушриктерге) айт: “Силерге асмандардан жана жерден ким ырыскы берет? Же болбосо, кулактардын, көздөрдүн ээси ким? (Ким ал экөөнү жаратып, угуу, көрүү касиетин берди?) Ким өлүктөн тирүүнү, тирүүдөн өлүктү чыгара алат? (Ааламдагы) иштерди ким башкарат?” Алар дароо: “Аллах” – деп жооп беришет. Анда сен айткын: (Ошол Аллахтан) коркпойсуңарбы?”.]]></translation>
<footnotes></footnotes>
</aya>
<aya number="32">
<translation><![CDATA[Ушул Аллах силердин чыныгы Раббиңер. Чындыктан кийин адашуучулуктан башка эч нерсе келбейт. Кайда бурулуп бара жатасыңар?!]]></translation>
<footnotes></footnotes>
</aya>
<aya number="33">
<translation><![CDATA[Ошентип, бузулган элдерге, ыйман келтирбегени себептүү Раббиңдин (азап жөнүндөгү) Сөзү аткарылды![1]]]></translation>
<footnotes><![CDATA[[1] Аларга Аллахтын азабы келди. Чындыкты көрүп, түшүнүп туруп моюн толгогондорго бул эң ылайыктуу жаза.]]></footnotes>
</aya>
<aya number="34">
<translation><![CDATA[Айт: «(О, мушриктер!) силердин (Аллахтан башка) “кудайыңардын” арасында калк-калайыкты башта жаратып, (кийин өлтүрүп) анан кайра жарата ала турганы барбы?» Айт: «Аллах (гана) башта жаратып, (аны өлтүргөндөн) кийин кайра жарата алат! (Ошол Аллахка сыйынбай) кайда бара жатасыңар?!]]></translation>
<footnotes></footnotes>
</aya>
<aya number="35">
<translation><![CDATA[Айткын: “Силердин “кудайыңардын” арасында акыйкатка баштай ала турганы барбы? Айт: “Аллах гана акыйкатка баштай алат! (Айткылачы), ким артынан ээрчигенге көбүрөөк татыктуу: акыйкатка баштай ала турганыбы же баштай албай, тескерисинче, өзү баштоочуга муктаж болгонубу?! Силерге эмне болгон? Кандай өкүм чыгарып жатасыңар?!]]></translation>
<footnotes></footnotes>
</aya>
<aya number="36">
<translation><![CDATA[Алардан (мушриктерден) көпчүлүгү шек-күмөндөрдү гана ээрчийт. Чынында, күмөн деген акыйкаттын ордун баса албайт. Аллах алардын иштерин Билүүчү.]]></translation>
<footnotes></footnotes>
</aya>
<aya number="37">
<translation><![CDATA[«Бул Куран Аллахтан башка эч кимден келбеген. Ал (Куран) өзүнөн мурунку (Тоорат, Инжил, Забур сыяктуу) китептерди тастыктайт, (адал-арам маселелерин) толук баяндап берет. Анын ааламдардын Раббиси тарабынан келгенине эч бир шек-күмөн жок».]]></translation>
<footnotes></footnotes>
</aya>
<aya number="38">
<translation><![CDATA[Же алар: “Аны (Мухаммад) ойдон чыгарган” - дешеби? Айткын: “Эгер чынчыл болсоңор, Аллахтан башка колуңардан келген ар кимдерди чакырып болсо да, ушуга окшош бир гана сүрө келтиргилечи?!”]]></translation>
<footnotes></footnotes>
</aya>
<aya number="39">
<translation><![CDATA[Жок! Алар Куранды үйрөнбөй туруп, анын түшүнүк-маанисин билбей туруп эле “жалган” дегенге шашылышат. Алардан мурунку каапырлар дагы (өз пайгамбарына келген чындыкты) ушинтип “жалган” дешкен. Эми, залымдардын акыбет-натыйжасы кандай болгонун көрүп кой!]]></translation>
<footnotes></footnotes>
</aya>
<aya number="40">
<translation><![CDATA[Алардын арасында Куранга ыйман келтиргендери да бар, ыйман келтирбегендери да бар. Сенин Раббиң бузуку адамдарды Билүүчү.]]></translation>
<footnotes></footnotes>
</aya>
<aya number="41">
<translation><![CDATA[Эгер сени “жалганчы” дешсе (көңүл бурбай, даават ишиңди уланта бер, жана) аларга айт: “Менин ишим - өзүмө, силердин ишиңер - өзүңөргө. Менин иштериме силер жооп бербейсиңер, силердин ишиңерге мен жоопкер эмесмин”.]]></translation>
<footnotes></footnotes>
</aya>
<aya number="42">
<translation><![CDATA[Алардын арасынан кээ бирөөлөрү сага кулак салышат. Сен дүлөйлөргө кантип угузмак элең, (өздөрү) акылдарын иштетпей жатышса.]]></translation>
<footnotes></footnotes>
</aya>
<aya number="43">
<translation><![CDATA[Алардын дагы бирөөлөрү сени(н аракетиңе сын тагып) тиктеп турушат. Эгер (акыл көзү менен) көрө алышпаса, сен сокур адамды кантип туура жолго баштамаксың?]]></translation>
<footnotes></footnotes>
</aya>
<aya number="44">
<translation><![CDATA[Аллах адамдарга эч зулумдук кылбайт. Бирок, адамдар өздөрүнө-өздөрү зулумдук кылып алышат.]]></translation>
<footnotes></footnotes>
</aya>
<aya number="45">
<translation><![CDATA[Ал (Аллах) адамдарды чогулткан (Кыямат) Күндө, алар (бул дүйнөдө) күндүздүн бир саатын гана (жашап) тургандай болушат. Бири-бирлерин таанып турушат. (Ошондо) Аллахка жолугууну “жалган” дегендер зыян тартып калышат. (Анткени,) алар туура жолго түшкөн эмес!]]></translation>
<footnotes></footnotes>
</aya>
<aya number="46">
<translation><![CDATA[(О, Мухаммад!) Эгер Биз аларга убада берген нерсени (ушул дүйнөдө жазалоону) сага көрсөтсөк да, же (көргөзбөй эле) сенин жаныңды алсак да (капа болбо, акырында) алар Өзүбүзгө кайтып келишет. Анан, Аллах алардын бардык кылмыштарына Күбө болот.]]></translation>
<footnotes></footnotes>
</aya>
<aya number="47">
<translation><![CDATA[(Тарыхтагы) ар бир эл-үммөт үчүн пайгамбар (жиберилген). Качан аларга пайгамбарлары келгенде (кээ бирөөлөрү ыйман келтирип, көпчүлүгү жалганчыга чыгарышкан. Ал эми, Кыяматта) аларга эч бир зулумдук кылынбай, адилеттик менен өкүм кылынат.]]></translation>
<footnotes></footnotes>
</aya>
<aya number="48">
<translation><![CDATA[(Мушриктер): “Эгер чынчыл болсоңор (айткылачы, о мусулмандар, Аллах бизди жазалайм деген) ошол убада качан?”- дешет.]]></translation>
<footnotes></footnotes>
</aya>
<aya number="49">
<translation><![CDATA[Айткын: “Мен өзүмө Аллах каалагандан башка не пайда, не зыян жеткире албаймын (мен болгону силер үчүн эстетүүчүмүн). Ар бир үммөттүн белгиленген мөөнөтү бар. Качан ошол мөөнөтү келгенде, алар бир саатка да кечиктирилбейт жана тездетилбейт.]]></translation>
<footnotes></footnotes>
</aya>
<aya number="50">
<translation><![CDATA[Айткын: “Эмне деп ойлойсуңар, Аллахтын азабы силерге түндөсүбү же күндүзүбү келсе (силер үчүн анын айырмасы канчалык?!) Кылмышкерлер азапты эмне мынча шашылтырышат?]]></translation>
<footnotes></footnotes>
</aya>
<aya number="51">
<translation><![CDATA[Кийин (капыстан) ал азап келгенде, (дароо) ыйман келтирдиңер. Эмиби?! (Эми ыйманыңар кабыл болбойт. Кеч болуп калды!) Силер аны шаштырбадыңар беле?!]]></translation>
<footnotes></footnotes>
</aya>
<aya number="52">
<translation><![CDATA[Кийин (Акыретте) залым адамдарга: “Түбөлүк азапты таткыла! Силер кылмышыңарга жараша гана жазаланасыңар” - деп айтылат.]]></translation>
<footnotes></footnotes>
</aya>
<aya number="53">
<translation><![CDATA[Жана алар сенден: “Ушул чындыкпы?” деп сурашат. Айткын: “Ооба, Раббиме ант: бул – чындык! Силер Аллахты алсыз кыла албайсыңар!]]></translation>
<footnotes></footnotes>
</aya>
<aya number="54">
<translation><![CDATA[Жана (Кыяматта) ар бир зулумдук кылган жан үчүн бүт жер жүзүнүн байлыгы (күнөөсүнө) төлөм катары берилсе да, азапты(н бар экенин өз көзү менен) көргөндө, ичтен сызып, бушайман чексе да, аларга эч зулумдук кылынбаган абалда, адилеттик менен өкүм кылынат.]]></translation>
<footnotes></footnotes>
</aya>
<aya number="55">
<translation><![CDATA[Көңүл бургула! Чынында, асмандар жана жердеги нерсенин бардыгы Аллахка таандык! Көңүл бургула! Чынында, Аллахтын убадасы – Акыйкат! Бирок муну алардын көпчүлүгү билишпейт!]]></translation>
<footnotes></footnotes>
</aya>
<aya number="56">
<translation><![CDATA[Ал өлтүрөт жана тирилтет. (Мында Ага эч ким шерик боло албайт) Жана Анын Өзүнө кайтарыласыңар.]]></translation>
<footnotes></footnotes>
</aya>
<aya number="57">
<translation><![CDATA[О, адамдар! Силерге Раббиңер тарабынан насаат, көкүрөктөгү бузулууларга шыпаа, туура жол жана бүт ааламдар үчүн ырайым (болуп Куран китеби) келди.]]></translation>
<footnotes></footnotes>
</aya>
<aya number="58">
<translation><![CDATA[Айт: “Аллахтын пазилети (Куран) жана ырайымы (дин-ыйман) – ушулар менен сүйүнүшсүн! Бул алар чогулткан (мал-дүйнө сыяктуу) нерселерден жакшы!]]></translation>
<footnotes></footnotes>
</aya>
<aya number="59">
<translation><![CDATA[Айт: “(О, мушриктер!) айткылачы, Аллах силерге түшүрүп берген ырыскыларды(н бирин) арам, (бирин) адал кылдыңар”. Айткын: “Кабар бергилечи, силерге (бул жоругуңарга) Аллах уруксат бердиби, же Аллахка жалаа жаап жатасыңарбы?[1]]]></translation>
<footnotes><![CDATA[[1] Мушриктер өз ойлорунан чыгарып эле кээ бир адал айбандарды өздөрүнө арам кылып “Аллах ушуну каалады” дешчү.]]></footnotes>
</aya>
<aya number="60">
<translation><![CDATA[Аллахка жалгандан жалаа жаап жаткан адамдар Кыямат күнү кандай ойлонушат болду экен? Чынында, Аллах адамдарга пазилеттүү. Бирок, адамдардын көпчүлүгү шүгүр кылышпайт.]]></translation>
<footnotes></footnotes>
</aya>
<aya number="61">
<translation><![CDATA[(О, адамдар!) Силер кандай гана абалда болбогула, Курандан эмнени гана окубагыла, кандай гана иш жасабагыла – Биз силердин ошол иш менен алек болгонуңарга Күбө болуп турабыз. (О, Мухаммад!) Сенин Раббиңден асмандар жана жердеги кыпындай нерсе да жашыруун боло албайт. Ошол нерседен чоң же кичине болгон нерселердин бардыгы Анык Китепте (Лаухул-Махфузда) жазылган!]]></translation>
<footnotes></footnotes>
</aya>
<aya number="62">
<translation><![CDATA[Уккула! Чынында, Аллахтын досторуна (келечекте) эч коркунуч жок жана алар (өтмүштөгү иштерине да) кайгырышпайт.]]></translation>
<footnotes></footnotes>
</aya>
<aya number="63">
<translation><![CDATA[Алар ыйман келтирип, такыба болгон адамдар.]]></translation>
<footnotes></footnotes>
</aya>
<aya number="64">
<translation><![CDATA[Алар үчүн Дүйнөдө жана Акыретте сүйүнчү кабарлар бар. Аллахтын сөздөрү (эч качан) өзгөртүлбөйт. Бул – Улуу Жеңиш!]]></translation>
<footnotes></footnotes>
</aya>
<aya number="65">
<translation><![CDATA[(О, Мухаммад) Сени алардын (динге жана сага багытталган ыпылас) сөздөрү капа кылбасын. Бардык урмат-ызаат Аллах үчүн! Ал – Угуучу, Билүүчү!]]></translation>
<footnotes></footnotes>
</aya>
<aya number="66">
<translation><![CDATA[Уккула, чынында асмандар жана жерде болгондун бардыгы Аллахтын гана мүлкү. Аллахтан башка “кудайларга” дуба (ибадат) кылып жаткандар шек-күмөндөрдү гана ээрчишет жана жалгандарды гана божомолдошот.[1]]]></translation>
<footnotes><![CDATA[[1] Эгер Аллахтан башка алар сыйынган нерселер чындап кудай болсо, асман-жердин бир үлүшүнө кожоюнбу?! Же өз “пенделерине” ырыскы береби?! Кыпындай гана нерсени жоктон жарата алабы?! Же ааламдарды башкарууда шерикпи?! Эгер бул суроонун бардыгына “жок” деген жооп болсо, демек ал сыйынууга татыктуу эмес. Ошондой болгон соң ага сыйынып, ибадат кылуу – күмөнгө негизделген акмакчылык!]]></footnotes>
</aya>
<aya number="67">
<translation><![CDATA[Ал (Аллах) силерге анын койнунда бейпил дем алышыңар үчүн түндү жана (анда турмуш-тиричилик кылууңар үчүн) жарык күндүздү чыгарып берди. Албетте, бул нерседе (аң-сезим менен) уга билген адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="68">
<translation><![CDATA[(Каапырлар) “Аллахтын баласы бар” дешти. Ал (каапырлардын сыпаттоосунан) Таза! Ал – Беймуктаж. Асмандар жана жердеги бардык нерселер Анын менчиги. (Оо, каапырлар!) Силердин алдыңарда бул сөзүңөргө далил жок! Эмне, силер Аллах жөнүндө билбеген (далилсиз) нерселерди сүйлөй берсиңерби?!]]></translation>
<footnotes></footnotes>
</aya>
<aya number="69">
<translation><![CDATA[Айткын: “Аллахка жалгандарды ойлоп тапкан адамдар (тозоктон) кутулушпайт!”]]></translation>
<footnotes></footnotes>
</aya>
<aya number="70">
<translation><![CDATA[(Алар үчүн) Дүйнөдө (өз жалгандары менен бир аз) пайдалануу бар. Анан, Өзүбүзгө (кайтып) келишет. Анан, аларга каапырчылыктары себептүү катуу азап таттырабыз!]]></translation>
<footnotes></footnotes>
</aya>
<aya number="71">
<translation><![CDATA[(О, Мухаммад) Аларга Нухтун кабарын окуп бер: Бир кезде Нух коомуна (кайрылып) айтты: “О, коомум! Эгер менин (динге даават кылып, көп жылдар араңарда) турушум жана Аллахтын аяттарын эскертишим силерге оор келген болсо, Аллахка тобокел кылдым, (мага каршы) бардык амал-күчүңөрдү жана Аллахка шерик кылган бардык “кудайыңарды” чогулта бергиле. Ишиңер өзүңөргө белгисиз болуп калбасын. Анан мага эч мөөнөт бербей, (колуңардан келгенин) кылгыла![1]]]></translation>
<footnotes><![CDATA[[1] Нух алейхи-салам тогуз жүз элүү жыл элдерди Таухидге – жалгыз Аллахтын Өзүнө сыйынууга чакыруудан чарчабаган. Тескерисинче, наадан коому өз пайдаларына айтылган насаттардан чарчап, Нухтун өзүнө ызырынып калышканда, тогуз кылым карыткан абышка, каапыр коомдун бардыгын, ишенген “кудайлары” менен кошо тирешүүгө чакырып: “колуңан келгенин жасап ал!” деп туру! Эгер Нух чыныгы пайгамбар болбосо жана артында жөлөнгөн кудуреттүү Кудайы – Аллах болбосо, мындай кайрат - өктөмдүктү көргөзө алат беле?]]></footnotes>
</aya>
<aya number="72">
<translation><![CDATA[Эгер (насааттарымды кабыл албай) кетсеңер, мен силерден (динге чакырганым үчүн) акы сураганым жок. Сооп-сыйлыкты мен Аллахтан гана сураймын. Жана мен мусулмандардан (Аллахтын Өзүнө гана моюн сунуучулардан) болууга буюрулганмын”.]]></translation>
<footnotes></footnotes>
</aya>
<aya number="73">
<translation><![CDATA[Андан соң коому аны (дагы бир ирет) “жалганчы” дешти. Анан Биз аны жана аны менен бирге болгондорду кемеде куткарып, (топон суудан кыйрагандарга) орунбасар кылдык жана Биздин аяттарыбызды “жалган дегендерди чөктүрүп салдык. Эскертилген адамдардын акыбалы кандай болгонун көрүп кой.]]></translation>
<footnotes></footnotes>
</aya>
<aya number="74">
<translation><![CDATA[Кийин Биз анын (Нухтун) артынан (көп) пайгамбарларды өз коомдоруна жибердик. Алар коомдоруна анык далилдерди (моожизаларды) көргөзүштү. Бирок, алар, (моожизаларды көрсө да) мындан мурун “жалган” деген нерселерине (динге) ыйман келтиришпеди. Биз чектен чыгуучулардын жүрөгүн ушинтип мөөрлөп койобуз.]]></translation>
<footnotes></footnotes>
</aya>
<aya number="75">
<translation><![CDATA[Андан соң пайгамбарлардын артынан Муса (бин Имран) менен (агасы) Харунду Фараон жана анын сарай кызматчыларына, Өзүбүздүн моожизаларыбыз менен жиберген кезде алар текеберленип, кылмышкер коом болуп калышты.]]></translation>
<footnotes></footnotes>
</aya>
<aya number="76">
<translation><![CDATA[Анан качан аларга Биздин алдыбыздан Акыйкат келгенде: “Бул – анык сыйкыр” дешти.]]></translation>
<footnotes></footnotes>
</aya>
<aya number="77">
<translation><![CDATA[Муса айтты: “Силерге Акыйкат келгенде (бул – сыйкыр) деп жатасыңарбы?! Ушул сыйкырбы? Сыйкырчылар максаттарына жете албайт!”]]></translation>
<footnotes></footnotes>
</aya>
<aya number="78">
<translation><![CDATA[Алар айтышты: “Силер бизди ата-бабалар жүргөн динден тосуу үчүн жана (биздин) жердеги бийлик силерге ооп калуу үчүн (жана бизди өз жерибизден чыгарып жиберүү үчүн) келдиңерби?! Биз экөөңө (эч качан) ыйман келтирбейбиз!”[1]]]></translation>
<footnotes><![CDATA[[1] Фараон менен сарай адамдары акыйкат Муса тарапта экенин билип турса да, эптеп эле аны элине жаманатты кылыш үчүн жана наадан элди экөөнө каршы тукуруш үчүн ушул сөздөрдү элдин көзүнчө айтышты.]]></footnotes>
</aya>
<aya number="79">
<translation><![CDATA[Анан Фараон айтты: “Мага (Мисир жериндеги) бардык илимдүү сыйкырчыларды алып келгиле!”]]></translation>
<footnotes></footnotes>
</aya>
<aya number="80">
<translation><![CDATA[Качан сыйкырчылар (Муса менен жарышканы) келгенде Муса аларга: “Эмнени таштоону кааласаңар таштагыла”- деди.]]></translation>
<footnotes></footnotes>
</aya>
<aya number="81">
<translation><![CDATA[(Сыйкырчылар колдорундагы жиптерди, таякчаларды) таштады эле, (кадимки эле ийрелеңдеген жыландарга окшоп калды. Анда) Муса айтты: “Силер жасаган (ушул) иш (анык) сыйкыр! Аллах тез эле анын жалганын чыгарат! Чынында, Аллах бузукулардын ишин оңдобойт».[1]]]></translation>
<footnotes><![CDATA[[1] Муса ушул сөзүн айтып колундагы таягын таштаганда чындап, чоң жыланга айланды жана сыйкырчылардын “жыландарын” жутуп жиберди.]]></footnotes>
</aya>
<aya number="82">
<translation><![CDATA[Аллах кылмышкерлерге жакпаса да, Өзүнүн сөздөрү менен Акыйкатты бекемдеп койот.]]></translation>
<footnotes></footnotes>
</aya>
<aya number="83">
<translation><![CDATA[Мусага (көпчүлүк) ыйман келтирбеди. Өзүнүн коомунан бир тайпа жаш жигиттер гана[1] Фараон менен анын адамдары аларды (күч менен) динден кайтарып коюусунан корккон абалда ыйман келтиришти. (Анткени,) Фараон жер бетинде багынтуучу (каардуу) жана чектен чыккандардын бири эле.]]></translation>
<footnotes><![CDATA[[1] Бул жерде Мусага коомунун жаш жигиттери гана ыйман келтиргенинин себеби, жаш адамдар акыйкатты кабыл алууга жана моюн сунууга жөндөмдүүрөөк келишет.]]></footnotes>
</aya>
<aya number="84">
<translation><![CDATA[Муса айтты: “О, коомум! Эгер Аллахка ыйман келтирген жана мусулман болсоңор, (ыйман милдетин аткаргыла жана) Аллахка тобокел кылгыла!]]></translation>
<footnotes></footnotes>
</aya>
<aya number="85">
<translation><![CDATA[Алар (Мусанын коому анын сөзүнө муюп) айтты: “Аллахка тобокел! О, Рабби! Бизди залым адамдарга кор (жеңилген) кылып койбо!]]></translation>
<footnotes></footnotes>
</aya>
<aya number="86">
<translation><![CDATA[Жана Өз Ырайымың менен бизди каапыр коомдон куткар!]]></translation>
<footnotes></footnotes>
</aya>
<aya number="87">
<translation><![CDATA[Биз Муса менен агасына (Харунга): “Экөөң коомуңар үчүн Мисирде (ибадат кылуучу) үйлөрдү кургула жана (эгер жалпы ибадатканада намаз окууга тоскоолдук болсо) өз үйүңөрдү ибадаткана кылып, намаз окугула. Жана адамдарга (жакында келе турган Аллахтын жардамы тууралуу) сүйүнүчтүү кабар айткыла!”- деп вахий кылдык.]]></translation>
<footnotes></footnotes>
</aya>
<aya number="88">
<translation><![CDATA[Муса айтты: “О, Раббим! Сен Фараон менен анын адамдарына (бул) дүйнө жашоосунда (ар түрдүү) зыйнаттарды жана мал-мүлктү бердиң! О, Раббим! (Сен дүйнөнү аларга) Өзүңдүн жолуңдан адашып кетүүсү үчүн гана бергенсиң. О, Раббим! Алардын мал-мүлкүнө апаат берип, жүрөктөрүн катырып сал! Качан гана жан чыдагыс азапты көрмөйүнчө ыйман келтире албай калышсын!]]></translation>
<footnotes></footnotes>
</aya>
<aya number="89">
<translation><![CDATA[(Анда Аллах): “Экөөңөрдүн дубаңар кабыл болду. Эми, (диниңерде) түз болуп, (дааватыңарды улантып) илимсиз адамдардын жолуна ээрчибегиле!”- деди.]]></translation>
<footnotes></footnotes>
</aya>
<aya number="90">
<translation><![CDATA[Биз Исраил урпактарын деңизден (аман-эсен) өткөрдүк. Фараон менен анын аскерлери зулумдук жана душмандык кылуу үчүн аларды кууп келди. Качан гана Фараон (деңизге) чөгө баштаганда: “Ыйман келтирдим! Чын эле, Исраил урпактары ишенген Аллахтан башка кудай жок! Мен да мусулмандардан биримин!”- деди.[1]]]></translation>
<footnotes><![CDATA[[1] Муса пайгамбар он эки уруу коомун ээрчитип Мисирден чыкканда Фараон аскерлери менен кууп жөнөйт. Качкындар деңиз жээгине жетип, жол торолуп, арт жактан Фараон көрүнүп, шашты кетип турганда Аллах Мусага: “Таягыңды деңизге ур”- деп буюрат. Буйрукту аткараар замат деңизден он эки жол ачылып, Исраил урпактары андан аман-эсен наркы жээкке өтүп алышат. Алар жээкке чыкканда Фараон жана аскерлери деңиздин ортосунда эле. Аллахтын амири менен деңиз кайра кошулуп, бардыгына өлүм анык болуп калат. Ошондо Фараон: “Ыйман келтирдим!!!” деп Аллахка жалбарат. Кийинки аятта Аллах таала анын бул «ыйманы» пайдасыз экенин билдирет.]]></footnotes>
</aya>
<aya number="91">
<translation><![CDATA[Эмиби?! Кечээ эле күнөөкөр болуп, бузукулардан болуп жүрдүң эле!]]></translation>
<footnotes></footnotes>
</aya>
<aya number="92">
<translation><![CDATA[Бүгүн (сени өлтүрүп, бирок) денеңди куткарабыз, сенден кийинкилерге сабак болушу үчүн. Чынында, көпчүлүк адамдар биздин аяттарыбыздан кабарсыз калышкан.]]></translation>
<footnotes></footnotes>
</aya>
<aya number="93">
<translation><![CDATA[Биз Исраил урпактарын эң мыкты орундарга (Фараондон калган кооз жерлерге) орноштуруп, таза-адал нерселерден ырыскы бердик. Алар качан өздөрүнө илим (ыйык китеп) келгенге чейин (чындык жөнүндө) талашып-тартышышкан жок. Чынында, (Оо, Мухаммад,) Сенин Раббиң, алардын арасындагы талашкан нерселерине Кыямат Күндө Өзү өкүм чыгарат.]]></translation>
<footnotes></footnotes>
</aya>
<aya number="94">
<translation><![CDATA[(О, Мухаммад) Эгер Биз сага түшүргөн нерседе (туурабы же туура эмеспи деп) экиленип калсаң, өзүңдөн мурунку китепти (Тоорат, Инжилди) окуган (ынсаптуу) адамдардан сура.[1] Аныгында, сага Раббиңден Акыйкат (Куран) келди. Эми сен шектенүүчүлөрдөн болбогун!]]></translation>
<footnotes><![CDATA[[1] Бурмаланбаган Тоорат менен Инжилдин көп кабарлары Куранда да берилген. Чынында, бул үч китеп тең (Тоорат, Инжил, Куран) бир булактан (Аллахтын илиминен) болгон соң, бирин-бири колдоп кубаттоосу, тастыктоосу турган иш.]]></footnotes>
</aya>
<aya number="95">
<translation><![CDATA[Жана сен Аллахтын аяттарын “жалган” деген адамдардан болбогун! Анда зыян тартуучулардан болуп каласың!]]></translation>
<footnotes></footnotes>
</aya>
<aya number="96">
<translation><![CDATA[Чынында, Раббиңдин сөзү (азабы аларга келиши) чындык болуп калган адамдар ыйман келтиришпейт.]]></translation>
<footnotes></footnotes>
</aya>
<aya number="97">
<translation><![CDATA[Эгер аларга (Аллахтан) бардык далил-моожизалар келсе да, жан кыйноочу азапты (өз көздөрү менен) көрмөйүнчө ынанышпайт.[1]]]></translation>
<footnotes><![CDATA[[1] Бирок, башына түшкөн азапты өз көзү менен көргөндөгү ыйман кабыл алынбай калат. Азыр эле таанышкан Фараондун тообасындай.]]></footnotes>
</aya>
<aya number="98">
<translation><![CDATA[(Башына азап келе жатканын көрүп) ыйман келтирсе, ал ыйманы өзүнө пайда берген эл-журт жок, бир гана Юнустун коомунан башка. (Юнустун коому азапты көрүп) ыйман келтирди эле, Биз алардан дүйнө жашоосундагы кордук азабын арылтып койдук жана (белгилүү) бир убакытка чейин (жашоо менен) пайдаландырдык.]]></translation>
<footnotes></footnotes>
</aya>
<aya number="99">
<translation><![CDATA[(О, Мухаммад) Эгер сенин Раббиң кааласа жер бетиндеги бардык адамдар (бири калбай) ыйман келтиришмек.[1] Эмне, сен адамдар (өз ыктыяры менен) ыйманга келгенге чейин эле аларды мажбурлайын деп турасыңбы?!]]></translation>
<footnotes><![CDATA[[1] Бирок, Аллах адамдарга ыктыяр-эркиндик берип, ким кааласа мусулман, ким кааласа каапыр болушун тагдыр кылды.]]></footnotes>
</aya>
<aya number="100">
<translation><![CDATA[Аллахтын каалоо-уруксатысыз эч бир жан ыймандуу боло албайт. Ал эми, акылын иштетпеген адамдарды (Аллах таала) азапка (дуушар) кылат.]]></translation>
<footnotes></footnotes>
</aya>
<aya number="101">
<translation><![CDATA[(О, Мухаммад) Айткын: “Асмандар жана жердеги (Анын кудуретине белги болгон) нерселерге карагыла. Бирок, (бул) белгилер жана (азаптан) эскертүүлөр ыймансыз адамдарга пайда бербейт.]]></translation>
<footnotes></footnotes>
</aya>
<aya number="102">
<translation><![CDATA[(Каапырлар) өздөрүнөн мурун өткөн каапырлардын күнүнө окшош (азаптуу) күндү гана күтүп жатышат. (Аларга насаат пайда бербей калды. Ошондуктан,) аларга «күтө бергиле, мен да силер менен бирге (силердин азапка жолугууңарды) күтүүчүлөрдүн биримин» деп айткын.]]></translation>
<footnotes></footnotes>
</aya>
<aya number="103">
<translation><![CDATA[(Азап келгенден) кийин Биз Өз пайгамбарларыбызды жана ыйман келтирген адамдарды куткарабыз. Ыймандуу адамдарды ушинтип куткаруу - Биз үчүн милдет.]]></translation>
<footnotes></footnotes>
</aya>
<aya number="104">
<translation><![CDATA[Айткын: “О, адамдар! Эгер менин динимден күмөн санасаңар, мен Аллахтан башка силер ибадат кылып жаткан “кудайларга” ибадат кылбаймын. Бирок, силерди өлтүрө турган Аллахка ибадат кыламын жана мен ыймандуулардан болууга буюрулгамын.]]></translation>
<footnotes></footnotes>
</aya>
<aya number="105">
<translation><![CDATA[(О, Мухаммад) жүзүңдү эң туура Динге бур жана мушриктерден болбо!]]></translation>
<footnotes></footnotes>
</aya>
<aya number="106">
<translation><![CDATA[Аллахтан башка өзүңө не пайда, не зыян жеткире албаган “кудайларга” дуба кылба! Эгер ошентчү болсоң, анда сен залымдардан (мушриктерден) болуп каласың!]]></translation>
<footnotes></footnotes>
</aya>
<aya number="107">
<translation><![CDATA[Эгер Аллах сени бир зыян менен кармаса, аны Өзүнөн башка эч ким арылта албайт. А, эгер сага Аллах бир жакшылыкты кааласа, Анын пазилетине эч ким тоскоол боло албайт. Аллахтын жакшылыгы пенделеринин арасынан Өзү каалагандарына жетет. Ал – Кечиримдүү, Ырайымдуу.]]></translation>
<footnotes></footnotes>
</aya>
<aya number="108">
<translation><![CDATA[Айткын: “О, адамдар! Силерге Раббиңер тарабынан Акыйкат (Куран) келди. Ким (анын өкүмү менен жашап) туура жол тапкан болсо – өз пайдасына. Ким адашса – өзүнүн гана зыянына. Мен силер үчүн (ишиңерди текшерип жүрүүчү) өкүл эмесмин».]]></translation>
<footnotes></footnotes>
</aya>
<aya number="109">
<translation><![CDATA[Өзүңө вахий кылынган нерсени (Куранды) гана ээрчип, (эгер сени бирөө “жалганчы” десе, араңарда) Аллах өкүм кылганга чейин сабыр кыл. Ал - өкүм кылуучулардын мыктысы!]]></translation>
<footnotes></footnotes>
</aya>
</sura>
<sura number="11">
<aya number="1">
<translation><![CDATA[Алиф, Лаам, Раа.[1] Бул китептин аяттары (эч качан бузулбай турган кылып) бекемделди жана Даанышман, Кабардар (Аллах) тарабынан (эң жогорку деңгээлде) баян кылынды.]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Мунун себеби) Аллахтан башка “кудайларга ибадат кылбашыңар үчүн. Чынында, мен силерге Аллах тарабынан (жиберилген) эстетүүчү жана куш кабар берүүчүмүн.[1]]]></translation>
<footnotes><![CDATA[[1] Пайгамбарлар элдерди “эгер Аллахтын ак жолуна жүрбөсөңөр тозокко түшөсүңөр” деп эскертет жана “ким ушул жолдо жүрсө, бейишке түшөт” деп куш кабар берет.]]></footnotes>
</aya>
<aya number="3">
<translation><![CDATA[Жасаган күнөөңөрдү кечирүүсүн сурап, Аллахка жалбаргыла жана (“экинчи кайталабаймын” деп) тообо кылгыла! (Ошондо) силерди, белгиленген убакытка чейин эң сонун ырыскылар менен пайдалантат жана ар бир пазилеттүү (ихсан-садакалуу) адамга Өзүнүн пазилетинен берет. Эгер жүз үйрүп кетсеңер, мен силерге Улуу Күндүн (Кыяматтын) азабы жетип калуусунан коркомун!]]></translation>
<footnotes></footnotes>
</aya>
<aya number="4">
<translation><![CDATA[Бардыгыңардын кайтышыңар – Аллахка! Ал – ар нерсеге кудуреттүү!]]></translation>
<footnotes></footnotes>
</aya>
<aya number="5">
<translation><![CDATA[Уккула, алар Аллахка билдирбеш үчүн көкүрөктөрүн(дөгү каапырлыктарын) жашырышат. Уккула, эгер алар (көкүрөгүнүн үстүнөн) кийимдерин ороп алса да Аллах бардык сырларын жана ашкере нерселерин билип турат. Чынында, Ал көөдөндөрдү ээлеген сырларды Билүүчү.]]></translation>
<footnotes></footnotes>
</aya>
<aya number="6">
<translation><![CDATA[Жер бетинде (суу түбүндө жана аба мейкиндигинде) кыбырагандын баарынын ырыскысы Аллахтын кепилдигинде. Ал алардын жатар жерин дагы бараар жерин дагы билет. Бардыгы ачык-айкын Китепте (Лавхул-Махфузда жазылган).]]></translation>
<footnotes></footnotes>
</aya>
<aya number="7">
<translation><![CDATA[Ал асмандарды жана жерди алты күндө жараткан. Анын Аршы суунун үстүндө эле. Кимиңердин амалыңар жакшыраак экенин сынаш үчүн. (О, Мухаммад) Эгер сен: “Силер албетте, өлгөнүңөрдөн кийин кайра тирилесиңер” десең, каапыр адамдар: “Бул анык сыйкырдан башка эмес” дешет.]]></translation>
<footnotes></footnotes>
</aya>
<aya number="8">
<translation><![CDATA[Эгер Биз азап берүүнү алардан белгилүү мөөнөткө чейин кечиктирсек (шылдыңдашып): “Аны эмне кечиктирди экен?” - дешет. Уккула, (азап) келгенде алардан кайтпайт жана аларга шылдыңдаган нерселери түшөт.]]></translation>
<footnotes></footnotes>
</aya>
<aya number="9">
<translation><![CDATA[Эгер Биз инсанга ырыскыларыбызды(н даамын) таттырып, кийин аны алып койсок (Бизден) үмүтсүз жана шүгүрсүз болуп калат.]]></translation>
<footnotes></footnotes>
</aya>
<aya number="10">
<translation><![CDATA[Ал эми, башына түшкөн оор күндөрдүн артынан (көп-көп) жакшылыктарыбызды(н даамын) таттырсак “Оор күндөр өттү (эми келбейт)” деп манчыркап, бирөөнү назарына илбей калат.]]></translation>
<footnotes></footnotes>
</aya>
<aya number="11">
<translation><![CDATA[Ал эми, (машакаттуу күндөрдө) сабырдуу болуп, салих-жакшы амалдарды кылган адамдар (андай эмес). Аларга Аллахтын кечирими жана чоң сооптор бар.]]></translation>
<footnotes></footnotes>
</aya>
<aya number="12">
<translation><![CDATA[(О, Мухаммад, мушриктердин) “Ага асмандан казына түшсө же асмандан периште (учуп) келсе болбойт беле” деген сөздөрү себептүү балким, Сенин жүрөгүң сыгылып, өзүңө вахий кылынган кээ бир аяттарды таштагың келээр. (Капа болбо жана андай кылба) сен – эскертүүчүсүң. Аллах ар нерсенин cактоочусу.]]></translation>
<footnotes></footnotes>
</aya>
<aya number="13">
<translation><![CDATA[Же алар: “Аны (Куранды Мухаммад) ойдон чыгарган” - дешеби? Айткын: “Эгер чынчыл болсоңор, Аллахтан башка колуңардан келген ар кимдерди чакырып болсо да, ушуга окшош он даана "ойдон чыгарылган сүрө" келтиргилечи, кана!”]]></translation>
<footnotes></footnotes>
</aya>
<aya number="14">
<translation><![CDATA[Эгер (жардамга чакырган кыйындарыңар) силерге жооп бербесе, анда, билип койгула: бул (Куран) Аллахтын илими менен түшкөн! Эч бир сыйынууга татыктуу кудай жок, жалгыз Анын Өзү бар! Эми, мусулман болосуңарбы?»]]></translation>
<footnotes></footnotes>
</aya>
<aya number="15">
<translation><![CDATA[Ким ушул дүйнө жашоосун жана анын кооздуктарын кааласа, аларга (каалаган) иштерин ушул дүйнөдө толуктап беребиз. Жана алар кем болбой жашашат.]]></translation>
<footnotes></footnotes>
</aya>
<aya number="16">
<translation><![CDATA[Бирок, аларга Акыретте тозок отунан башка эч нерсе жок! Жана дүйнөдө жасаган, аткарган иштери “күйүп”, пайдасыз болуп калат.]]></translation>
<footnotes></footnotes>
</aya>
<aya number="17">
<translation><![CDATA[Раббиси тарабынан анык далилди (Куранды) кармаган, ал далилин Рабби тарабынан (дагы бир) күбө (таза акыл) коштогон, андан мурдараак жолбашчы жана ырайым болгон Мусанын Китеби (Тоорат дагы тастыктаган) адамдар (Мухаммад саллаллоху алайхи ва салам жана аны ээрчигендер туура жол табуучубу же далил кармабай эле адашып жүргөндөрбү?) Ошол (далил кармаган) адамдар ага (Куранга) ыйман келтиришет. (Ар түрдүү) тайпалардан ким буга каапыр болсо ага убада кылынган жер – тозок. Сен (О, Мухаммад) андан күмөн санаба. Ал – Раббиңден келген Акыйкат. Бирок, адамдардын көпчүлүгү ыйман келтиришпейт.]]></translation>
<footnotes></footnotes>
</aya>
<aya number="18">
<translation><![CDATA[Аллахка жалаа жапкандардан көбүрөөк залым болгон ким бар?! Алар (Кыяматта) Раббисине жолуктурулат жана (бардык) күбөлөр: “Раббисине жалган жалаа жапкандар – ушулар!” дешет. Уккула, залымдарга Аллахтын наалаты болсун![1]]]></translation>
<footnotes><![CDATA[[1] Аллахка жалган-жалаа жапкандардын катарына, Аллахка шерик кошкондор, Ал жөнүндө жетиштүү илимге ээ болбой сүйлөгөндөр, Аны Өзүнө ылайык болбогон кемчилдиктүү сыпаттар менен сыпаттагандар, пайгамбарчылыкты доолагандар, ж.б.у.с. далилсиз сүйлөгөндөр кирет.]]></footnotes>
</aya>
<aya number="19">
<translation><![CDATA[Алар Аллахтын жолунан тосуп, аны (өз каалоолоруна карай) бурууну каалашат. Алар Акыретке тап-такыр ишенбеген адамдар!”]]></translation>
<footnotes></footnotes>
</aya>
<aya number="20">
<translation><![CDATA[Алар жер бетинде (Аллахтын өкүмүнөн) качып кутула алышпайт жана аларга Аллахтан башка жардамчы да жок. Аларга (өздөрүнө кошуп башкаларды да адаштырганы себептүү) кошумча азап берилет. Алар (Акыйкатты жек көрүп, аны) укканга да, көргөнгө да жарабай калышты.]]></translation>
<footnotes></footnotes>
</aya>
<aya number="21">
<translation><![CDATA[Алар өздөрүнө зыян кылган адамдар. Жана (Кыямат жазасы мезгилинде) ойлоп тапкан “кудайлары” алардан жок болуп кетет.]]></translation>
<footnotes></footnotes>
</aya>
<aya number="22">
<translation><![CDATA[Эч шексиз алар Акыретте эң көп зыян тартуучулар.]]></translation>
<footnotes></footnotes>
</aya>
<aya number="23">
<translation><![CDATA[Ыйман келтирип, сооптуу иштерди жасаган жана Раббисине моюн сунган адамдар бейиш ээлери болуп, анда түбөлүк калышат!”]]></translation>
<footnotes></footnotes>
</aya>
<aya number="24">
<translation><![CDATA[Бул эки тайпанын (шордуулар менен бактылуулардын) мисалы сокур, дүлөй менен көрүүчү, угуучу адамга окшош. Ушул экөөнү теңештирип болобу? Эсиңерге келбейсиңерби?!]]></translation>
<footnotes></footnotes>
</aya>
<aya number="25">
<translation><![CDATA[Биз Нухту өз коомуна элчи кылып жибердик. (Ал айтты:) “Мен силерге анык эскертүүчүмүн.]]></translation>
<footnotes></footnotes>
</aya>
<aya number="26">
<translation><![CDATA[Аллахтан башкага ибадат кылбашыңарды (эскертемин.) Мен силердин башыңарга кыйноочу Күндүн азабы түшүп калуусунан коркомун”!]]></translation>
<footnotes></footnotes>
</aya>
<aya number="27">
<translation><![CDATA[Анын коомунун арасындагы каапыр болгон уруу башчылары: “Биздин оюбузча, сен биз сыяктуу эле адамсың. Биз сенин артыңдан акылсыз кедейлер гана ээрчигенин көрүп турабыз. Бизден артыкча жериңерди эч көрбөй жатабыз, тескерисинче биз силерди жалганчылар деп ойлойбуз”- дешти.]]></translation>
<footnotes></footnotes>
</aya>
<aya number="28">
<translation><![CDATA[(Нух) айтты: “О, коомум! Айткылачы, эгер мен Раббимден келген анык далилге ээ болсом жана мага Андан ырайым – пайгамбарчылык келген болсо, а бирок, бул силерге билине элек болсо, силер аны жаман көрүп турсаңар деле, биз силерди ага мажбурламак белек?!]]></translation>
<footnotes></footnotes>
</aya>
<aya number="29">
<translation><![CDATA[О, коомум! Мен (динге) даават кылганым үчүн силерден мал-дүйнө сурабаймын. Мага сооп-сыйлыкты Аллах берет. Мен ыйманга келгендерди кууп жибербеймин.[1] Алар Раббисине жолугуучу (жана андан бейиш сыйлыгын алуучу) адамдар. Бирок, мен силердин наадан коом экениңерди көрүп турамын.]]></translation>
<footnotes><![CDATA[[1] Коомдун уруу башчылары, байлары “ыйманга келген бей-бечараларды айдасаң анан биз ыйманды кабыл алабыз” деп шарт коюшкан эле.]]></footnotes>
</aya>
<aya number="30">
<translation><![CDATA[О, коомум! Эгер мен ал адамдарды айдап жиберсем, Аллахтын (азабынан кутулууга) мага ким жардам бере алат?! Ойлонбойсуңарбы?!]]></translation>
<footnotes></footnotes>
</aya>
<aya number="31">
<translation><![CDATA[Мен силерге: “Менде Аллахтын казыналары бар” дебеймин. Мен кайыпты да билбеймин (аны бир Аллахтан башка эч ким билбейт). Жана “мен периштемин” деп да айтпаймын. Жана… Силер көзүңөргө илбеген (бей-бечара) адамдар жөнүндө: “Аллах аларга жакшылык (бейиш) бербейт” дей албаймын. (Эгер ыймандары ыкыластуу болсо, албетте, берет) Алардын жан-дилиндеги нерселерди Аллах көбүрөөк билет. Мен (эгер силер каалаганды айтсам) анда, мен залымдардан болуп калмакмын. (Мушрик-каапырлар Нух алейхи саламдан өздөрү талап кылган жоопту алалбай калгандан кийин мындай)]]></translation>
<footnotes></footnotes>
</aya>
<aya number="32">
<translation><![CDATA[дешти: “О, Нух! Биз менен көп талаштың! Эгер сөзүңдө чынчыл болсоң, бизге убада кылганыңды (азапты) келтирчи кана!”]]></translation>
<footnotes></footnotes>
</aya>
<aya number="33">
<translation><![CDATA[(Анда Нух): “Аны силерге эгер кааласа, Аллах гана келтирет. Анда (Аллах Таалага) алыңар жетпей калат!]]></translation>
<footnotes></footnotes>
</aya>
<aya number="34">
<translation><![CDATA[Эгер Аллах силерди адаштырууну каалаган болсо, мен силерге насаат айтууну кааласам да, насаатым силерге пайда бербейт. Ал силердин Раббиңер жана Өзүнө кайтарыласыңар” - деди.]]></translation>
<footnotes></footnotes>
</aya>
<aya number="35">
<translation><![CDATA[Же алар: “(Нух) Аллахка жалган-жалаа айтып жатат” дешеби? Айт: “Эгер мен жалган айтсам, күнөөм өз мойнумда. Бирок, мен силердин күнөөңөргө жооп бербеймин”.]]></translation>
<footnotes></footnotes>
</aya>
<aya number="36">
<translation><![CDATA[Нухка (Аллах тарабынан) вахий кылынды: “Коомуңдун арасынан мурда ыйман келтиргендеринен башка эч ким ыйман келтирбейт. Бирок, алардын (каапырлык) иштери себептүү кайгырба. (Аллах сазайын берет!)]]></translation>
<footnotes></footnotes>
</aya>
<aya number="37">
<translation><![CDATA[(О, Нух!) Биздин Көз алдыбызда вахий-таалимибиз боюнча (чоң) кеме жаса жана залым адамдар(ды өлтүрүү) жөнүндө мага кайрылбай эле кой. (Тагдырдагы «иш» бүткөн:) Алар – чөктүрүлгөндөр![1]]]></translation>
<footnotes><![CDATA[[1] Аллах таала көбүнчө Өзүнүн тагдыр китебинде жазылган бирок, боло элек нерселерди "болду" маанисинде сүйлөйт.]]></footnotes>
</aya>
<aya number="38">
<translation><![CDATA[(Анан Нух) кеме жасай баштады. Ар качан (анын) алдынан коомунун адамдары өткөндө, аны шылдыңдашты. (Анда Нух): “Эгер (азыр) бизди мазактасаңар, биз да силерди өзүңөрдөй мазактайбыз.]]></translation>
<footnotes></footnotes>
</aya>
<aya number="39">
<translation><![CDATA[Силер тез эле кимге (ушул дүйнөдө) кор кылуучу азап жана (Акыретте) кимдерге түбөлүк азап келишин билип аласыңар” - деди.]]></translation>
<footnotes></footnotes>
</aya>
<aya number="40">
<translation><![CDATA[Качан гана Биздин (тагдырда белгилеген) буйругубуз келип, (асмандан сел куюлуп, бардык жерден, жадагалса оттун “уюгу” болгон) тандырлар(дын оозунан да оргуштап суу) атырылып чыкканда, Биз айттык: «(О, Нух!) Кемеңе ар түрдүү айбанаттардан экиден жуптарды, үй-бүлөңдү жана ыйман келтиргендерди чыгар. Ал эми, Биздин (“ага өлүм” деген) сөзүбүз жеткен адамдарды (чыгарба!)» Ага бир аз эле кишилер ыйман келтирген болчу.]]></translation>
<footnotes></footnotes>
</aya>
<aya number="41">
<translation><![CDATA[(Нух) айтты: «кемеге чыккыла! Анын жүрүшү да, токтошу да Аллахтын ысымы менен. Чынында, Раббим - Кечиримдүү, Ырайымдуу!»]]></translation>
<footnotes></footnotes>
</aya>
<aya number="42">
<translation><![CDATA[Жана кеме тоолордой толкундардын үстүндө сүзүп баратканда Нух (ыймандуулардан) ажырап калган уулуна: “О, уулум, биз менен бирге кемеге чык! Каапырлар менен болбо! (Анда сен дагы чөгүп өлөсүң)” - деди.]]></translation>
<footnotes></footnotes>
</aya>
<aya number="43">
<translation><![CDATA[(Баласы атасына ишенбей): “Мен тоонун башына чыгып кетемин. Ал мени суудан сактап калат”- деди. (Нух) айтты: “Бүгүн Аллахтын буйругунан кутултуучу жок. Өзү ырайым кылгандар гана (кутулат.) (Анан) экөөнүн арасын толкун бөлүп койду жана (уулу, каапыр болгону себептүү) чөктүрүлгөндөрдөн болду.]]></translation>
<footnotes></footnotes>
</aya>
<aya number="44">
<translation><![CDATA[(Кийин Аллахтын буйругу) айтылды: “О, жер, сууңду тарт! О, асман, (жамгырды) токтот!” Ошентип, суу тартылды жана өкүм аткарылды. (Кеме) Жудий тоосунун үстүндө токтоп калды жана “залымдарга өлүм!” деген наалат айтылды.]]></translation>
<footnotes></footnotes>
</aya>
<aya number="45">
<translation><![CDATA[Анан Нух Раббисине (бийик добуш менен) жалбарды: “Раббим-ай! Уулум менин үй-бүлөмдөн го!? Сенин убадаң акыйкат го!? Сен эң адилет өкүм кылуучусун го!?[1]]]></translation>
<footnotes><![CDATA[[1] Нух пайгамбар Аллахтын: “Ар бир жуптуктан экиден жана үй-бүлөңдү кемеге чыгар” деген убадасын айтып жатат. Нух алейхи салам ыймандуу-ыймансыз экенине карабай үй бүлөмдөн болсо эле кутулат экен деп ойлогон.]]></footnotes>
</aya>
<aya number="46">
<translation><![CDATA[(Аллах) айтты: “О, Нух! Ал сенин үй-бүлөңдөн эмес! Чынында, бул (сенин каапырга жан тартышың) жакшы иш эмес! Өзүң (акыбетин) билбеген нерселерди менден тилебе! Мен сага наадандардан болбошуңду насаат кыламын”.[1]]]></translation>
<footnotes><![CDATA[[1] Андан кийин Нух алейхи салам ишине бушайман болду. Себеби, ал Аллах тааланын { وَلَا تُخَاطِبْنِي فِي الَّذِينَ ظَلَمُوا إِنَّهُمْ مُغْرَقُونَ } «Залым-каапыр адамдар жөнүндө мага кайрылба! Алар чөктүрүлгөндөр!» деген буйругун билбей калган эле.]]></footnotes>
</aya>
<aya number="47">
<translation><![CDATA[Айтты: “О, Раббим! Мен өзүм билбеген нерсени Сенден сураганымдын жамандыгынан Өзүңдөн коргоо тилеймин! Эгер Сен мени кечирип, ырайым кылбасаң, зыян тартуучулардан болуп каламын!]]></translation>
<footnotes></footnotes>
</aya>
<aya number="48">
<translation><![CDATA[Айтылды: «Оо, Нух! Биз тараптан берилген амандык менен жана сага, сени менен (кемеде) бирге болгондорго берилген берекелер менен (жерге) түшкүн. Дагы эл-улуттар (болот). Биз аларды (ар түрдүү) нээматтар менен пайдалантабыз. (Эгер шүгүр-ибадат кылышпаса) кийин аларды Биз тараптан келген кыйноочу азап кармайт».]]></translation>
<footnotes></footnotes>
</aya>
<aya number="49">
<translation><![CDATA[(Оо, Мухаммад!) Булар Биз сага вахий кылган кайып кабарлары. Мындан мурун аларды сен билбейт элең, коомуң да билбейт эле. Эми, сабырдуу бол. Чынында акыбет-натыйжа такыба кишилердин пайдасына!]]></translation>
<footnotes></footnotes>
</aya>
<aya number="50">
<translation><![CDATA[Жана Биз (Йемен) жериндеги) Аад элине, өздөрүнүн бурадарлары Худду пайгамбар кылып жибердик. Ал айтты: «Оо, коомум! Аллахтын Өзүнө ибадат кылгыла! Силерге Андан бөлөк сыйынууга татыктуу кудай жок! Силер (жалган “кудайларды”) ойлоп чыгарган (мушрик) экенсиңер.]]></translation>
<footnotes></footnotes>
</aya>
<aya number="51">
<translation><![CDATA[Оо, коомум! Мен өзүмдүн дааватым үчүн силерден акы сурабаймын. Мага сооп-сыйлык берүү мени жараткан Аллахтын вазыйпасы. Акылыңарды иштетпейсиңерби?!]]></translation>
<footnotes></footnotes>
</aya>
<aya number="52">
<translation><![CDATA[Оо, коомум! (Өткөндөгү күнөөңөргө) Раббиңерден кечирим сурап, тообо кылгыла! (Ошондо) Ал үстүңөргө нөшөрлөгөн (берекелүү) жамгырларды жиберет, кубатыңарга дагы кубат кошот. (Ыйманга келгиле!) Күнөөкөр болуп тескери баспагыла!]]></translation>
<footnotes></footnotes>
</aya>
<aya number="53">
<translation><![CDATA[(Мушриктер) айтышты: «Эй, Худ, бизге далил (моожиза) алып келбедиң. Сенин сөзүң менен биз кудайларыбызды таштабайбыз жана сага ыйман келтирбейбиз».]]></translation>
<footnotes></footnotes>
</aya>
<aya number="54">
<translation><![CDATA[Биз «сени кудайларыбыздын бири жинди кылып коюптур» дегенден башка эч нерсе айталбайбыз. (Худ) айтты: «Мен Аллахты күбө кыламын жана силер да күбө болуп койгула: Мен алысмын, (силер) шерик кылып жаткан кудайыңардан».]]></translation>
<footnotes></footnotes>
</aya>
<aya number="55">
<translation><![CDATA[Аллахты таштап! Эми мага (колуңардан келген) бардык амалыңарды эч кечиктирбей жасай бергиле!]]></translation>
<footnotes></footnotes>
</aya>
<aya number="56">
<translation><![CDATA[Менин жана силердин Раббиңер – Аллахка өзүмдү тапшырдым. Аллах маңдайынан мыкчыбаган (Өз өкүмүн өткөрбөгөн) эч бир жан жок! Чынында менин Раббим туура жол үстүндө.]]></translation>
<footnotes></footnotes>
</aya>
<aya number="57">
<translation><![CDATA[Эгер жүз бурсаңар (өзүңөрдөн көргүлө). Мен силерге өзүм алып келген нерсени (динди) жеткирдим (жана милдетимди аткардым). Эми Раббим ордуңарга башка бир (Өзүнө моюн суна турган) коомду келтирет. (Силер каапырлыгыңар менен) Аллахка эч кандай зыян келтире албайсыңар. Чынында Раббим - ар нерсени Сактоочу!]]></translation>
<footnotes></footnotes>
</aya>
<aya number="58">
<translation><![CDATA[Жана качан гана Биздин буйругубуз (катуу шамал) келгенде Худ жана аны менен бирге болгон ыймандууларды Өз ырайымыбыз менен куткардык. Биз аларды катуу азаптан куткардык.[1]]]></translation>
<footnotes><![CDATA[[1] Аллахтан азап болуп ошол катуу шамал келгенде кимге жетсе анын эт-терисин былбыратып, чириген сыяктуу кылып койду. Чынында ал катуу азап болгон.]]></footnotes>
</aya>
<aya number="59">
<translation><![CDATA[Мына бул (Аллах жазалаган) Аад коому Раббисинин аяттарын четке кагып, пайгамбарларына күнөөкөр болуп, ар бир тоңмоюн, текебер адамдарга ээрчип калган эле.]]></translation>
<footnotes></footnotes>
</aya>
<aya number="60">
<translation><![CDATA[Аларды бул дүйнөдө да кыяматта да наалат коштоп жүрөт. Уккула! Чынында, Аад коому Раббисине каапыр болду! Уккула, Худдун коому Аадга өлүм!!!]]></translation>
<footnotes></footnotes>
</aya>
<aya number="61">
<translation><![CDATA[Жана Самуд коомуна өздөрүнүн бурадары Салихти (пайгамбар кылып) жибердик. Ал айтты: «Оо, менин коомум! Аллахтын Өзүнө ибадат кылгыла! Силерге (жерде да, асманда да) Андан башка Кудай жок. Ал силерди жерден (топурактан) жаратып, анын үстүндө жашатып койду. Аллахтан кечирим сурагыла жана тообо менен Өзүнө кайткыла! Акыйкатта, менин Раббим жакын жана (дубаларга) жооп берүүчү».]]></translation>
<footnotes></footnotes>
</aya>
<aya number="62">
<translation><![CDATA[(Каапырлар) айтты: «Эй, Салих, сен биздин арабызда мындан мурун (көптү) үмүттөндүргөн (жакшы, адептүү адам) болчусуң. Эми сен бизди ата-бабаларыбыз сыйынган кудайларга сыйынуудан кайтарасыңбы?! Сен даават кылып жаткан диниңден биз шектенип калдык».]]></translation>
<footnotes></footnotes>
</aya>
<aya number="63">
<translation><![CDATA[(Салих) айтты: «Оо, коомум! Айткылачы, мен Раббим тарабынан анык далил үстүндө болсом жана Ал мага Өзүнүн ырайымын – пайгамбарчылыгын берген болсо, (силердин далилсиз “кудайыңарга” ыраазы болуп) Ага (Аллахка) күнөө кылсам, Аллахтын азабынан мага ким жардам бере алат?! Силер (бул талабыңар менен) мага зыяндан башка нерсени көбөйтпөйсүңөр!».]]></translation>
<footnotes></footnotes>
</aya>
<aya number="64">
<translation><![CDATA[«Оо, коомум! Мына бул төө силер үчүн Аллахтын белгиси. Аны жөн (өз эркине) койгула. Аллахтын жеринде оттоп жүрө берсин. Ага эч жамандык кыла көрбөгүлө! Антсеңер, силерге жакын(да) азап жетет!»]]></translation>
<footnotes></footnotes>
</aya>
<aya number="65">
<translation><![CDATA[(Бирок, каапырлар) төөнү союп жиберишти эле (Салих) айтты: «Короо-жайыңарда үч күн (жашоо нээматынан) пайдалана тургула. (үч күндөн соң Аллахтын азабы келет) бул – акыйкат убада!».]]></translation>
<footnotes></footnotes>
</aya>
<aya number="66">
<translation><![CDATA[Качан Биздин буйругубуз (азап) келген убакытта Биз Салих менен ыйман келтирген адамдарды Өз ырайымыбыз менен (азаптан) жана ошол күндүн шерменделигинен асырап калдык. Албетте, сенин Раббиң - Кубаттуу, Кудуреттүү.]]></translation>
<footnotes></footnotes>
</aya>
<aya number="67">
<translation><![CDATA[Жана залым (каапыр) болгон адамдарды катуу добуш (ач кыйкырык) кармады. Бардыгы (жүрөктөрү жарылып) орду-ордунда кырылып калышты.]]></translation>
<footnotes></footnotes>
</aya>
<aya number="68">
<translation><![CDATA[Алар бул жерлерде жашабагандай болуп (кырылып) калышты! Көңүл бургула, Самуд коому Раббисине каапыр болду эле! Уккула, Самудка өлүм!]]></translation>
<footnotes></footnotes>
</aya>
<aya number="69">
<translation><![CDATA[Биздин (периште) элчилерибиз[1] Ибрахимге (адам кейпинде) куш кабар алып келгенде, ага салам айтышты. “Салам” – деди (Ибрахим) жана дароо куурулган музоону(н этин) алып келди.]]></translation>
<footnotes><![CDATA[[1] Аллах таала, Ибрахим пайгамбар менен замандаш жашаган Лут пайгамбардын бачабаз коомунун башына азап түшүрүү үчүн сулуу жигит кейпиндеги эки периштени жиберет жана аларга жол үстүндө Өзүнүн досу Ибрахимге да жолугуп, ага жакында Өзү нээмат кылып бере турган перзент –Исхак жөнүндө куш кабар берүүнү да милдеттендирет.]]></footnotes>
</aya>
<aya number="70">
<translation><![CDATA[Алардын колу тамакка созулбай турганын көргөндө (бир жамандык менен келишкен болбосун деп), алардан шек санап, кооптоно түштү. (Анда) алар: “Коркпогун, биз Лут коомуна жиберилген (азаптоочу) элчилер болобуз” - дешти.]]></translation>
<footnotes></footnotes>
</aya>
<aya number="71">
<translation><![CDATA[Ибрахимдин аялы (кызмат кылып) турган. (Болгон сөздү угуп) күлүп жиберди. Биз (периштелер аркылуу) ага (жакында төрөй турган баласы) Исхактын жана Исхактын артынан (жарык дүйнөгө жарала турган небереси) Якубтун кушкабарын билдирдик.]]></translation>
<footnotes></footnotes>
</aya>
<aya number="72">
<translation><![CDATA[Ал (таңыркап, ишенгиси келбей): «Шорум курсун! Мен төрөйт бекенмин?! Мен кемпир, бул күйөөм чал болуп калган болсок?! Бул кызык нерсе го!» – деди.]]></translation>
<footnotes></footnotes>
</aya>
<aya number="73">
<translation><![CDATA[(Периштелер) айтышты: “Аллахтын буйругуна таң каласыңбы? Оо, (куттуу) үй-бүлө! Силерге Аллахтын ырайым, берекелери төгүлсүн! Ал – Даңазалуу, Улук!]]></translation>
<footnotes></footnotes>
</aya>
<aya number="74">
<translation><![CDATA[Ибрахимдин кооптонуусу тарап, ага куш кабар келгенде Биз (жиберген периштелер) менен Лут коому жөнүндө талаша баштады.[1]]]></translation>
<footnotes><![CDATA[[1] Ал агасынын баласы Луттан кабатыр болуп: “Акыры, ал жерде Лут бар го!” дегенде, периштелер “ким бар экенин биз жакшыраак билебиз. Биз аны жана үй бүлөсүн куткарабыз, бир аялынан башкасын” деп жооп беришет.]]></footnotes>
</aya>
<aya number="75">
<translation><![CDATA[Чынында Ибрахим пейили жумшак, Аллахка өтө берилген ибадатчыл киши эле.]]></translation>
<footnotes></footnotes>
</aya>
<aya number="76">
<translation><![CDATA[«Оо, Ибрахим бул талашты кой. Анткени, Раббиңдин өкүмү эчак эле келген. Аларга кайтарылгыс азап сөзсүз келет!»]]></translation>
<footnotes></footnotes>
</aya>
<aya number="77">
<translation><![CDATA[Биздин элчилерибиз (Ибрахимден чыгып) Лутка келгенде, булар(дын келиши) себептүү капаланып жана кыжаалат болуп “Бул оор күн болот го!” деди.[1]]]></translation>
<footnotes><![CDATA[[1] Мунун себеби, анын коому өтө бузуку, бачабаз адамдар эле. Ал эми, Луттун үйүнө келген периштелер жаш, сулуу, жигиттер кейпинде болчу.]]></footnotes>
</aya>
<aya number="78">
<translation><![CDATA[Мындан мурун бузук иштерди (бачабаздык) кылып жүргөн коомунун адамдары анын (үйүнүн) алдына чуркаган бойдон жетип келишти (жана “жаш жигиттерге” суктанып турушту). “Оо, коомум – деди Лут – (бул арам иштен көрө) мына, (коомдогу бардык кыздар) менин кыздарым (ошолорго үйлөнгөнүңөр) тазараак силер үчүн. Аллахтан корккула! Мени меймандарымдын алдында шерменде кылбагыла! Силердин араңарда туура жолдогу киши калган эмеспи?!]]></translation>
<footnotes></footnotes>
</aya>
<aya number="79">
<translation><![CDATA[Айтышты: «Кыздарыңа биздин каалообуз жок экенин билесиң. Чынын айтканда, биз эмнени каалап жатканыбызды билип эле турасың да?»]]></translation>
<footnotes></footnotes>
</aya>
<aya number="80">
<translation><![CDATA[(Анда Лут мындай) деди: «(Эх,) силерге кубатым жеткенде же болбосо, жөлөнөөр бекем тирегим (жоокерлерим) болгондо кана, атаганат!»]]></translation>
<footnotes></footnotes>
</aya>
<aya number="81">
<translation><![CDATA[(Ошондо жигит кейпиндеги периштелер) айтты: «Оо, Лут! Биз Раббиңдин элчилери болобуз. Алар сага катыла албайт. Сен түндүн (таңга жакын) бир бөлүгүндө үй-бүлөңдү (айылдан) чыгарып кет. Эч кимиңер артына карабасын! Бир гана аялыңды (куткарууга аракет кылба). Чынында аларга (каапырларга) жетүүчү азап ага да жетет.[1] Алардын (өлтүрүлүү) убадалары таңга маал. Таң мезгили жакын эмеспи!»]]></translation>
<footnotes><![CDATA[[1] Анткени, Луттун аялы да ыймансыз болуп, Лутка келген эки жаш, сулуу “жигиттер” жөнүндө чуркап барып, бузукуларга кабар берген болчу.]]></footnotes>
</aya>
<aya number="82">
<translation><![CDATA[Анан, Биздин (азап жөнүндөгү) буйругубуз келгенде, (айылдын) астын үстүнө төңкөрүп, асмандан токтоосуз чопо-таш жаадырдык.]]></translation>
<footnotes></footnotes>
</aya>
<aya number="83">
<translation><![CDATA[Ал таштар Раббиңдин алдында (азап белгилери менен) белгиленген. Мындай азаптар (ар кайсыл замандагы Лут коому сыяктуу) залымдардан алыс эмес.]]></translation>
<footnotes></footnotes>
</aya>
<aya number="84">
<translation><![CDATA[Мадиян коомуна[1] өз бурадарлары Шуайбды (пайгамбар кылып) жибердик. Ал айтты: “Оо, коомум! Аллахка (эч нерсени шерик кошпой) ибадат кылгыла! Силер үчүн Андан башка сыйынууга татыктуу кудай жок! Өлчөгөндө жана тартканда кемитпегиле! Мен силерде жакшылыкты (бай-бардар турмушту) көрүп турамын. Силердин үстүңөргө ороп алуучу күндүн азабы түшүүсүнөн коркомун.]]></translation>
<footnotes><![CDATA[[1] Бул коом Палестинага жакын жерлерде жашаган]]></footnotes>
</aya>
<aya number="85">
<translation><![CDATA[Оо, менин коомум! Өлчөөнү, таразаны адилеттик менен толук тарткыла! Адамдардын нерселерин кымтып калбагыла” жана жер бетинде (токтоосуз) бузукулук кылып жүрбөгүлө!]]></translation>
<footnotes></footnotes>
</aya>
<aya number="86">
<translation><![CDATA[Эгер ыймандуу болсоңор, силер үчүн (адал – таза эмгегиңерден) Аллах калтырган нерселер жакшы. (Эми, өзүңөрдү оңдогула) мен силердин үстүңөрдө корукчу эмесмин.]]></translation>
<footnotes></footnotes>
</aya>
<aya number="87">
<translation><![CDATA[(Алар) айтышты: “Оо, Шуайб! Бизге, ата-бабаларыбыз сыйынган кудайларды (таштоону) же өз малыбызда (соодабызда) өзүбүз каалагандай иш кылууну токтотууну сенин намазың буюруп жатабы? Сен эмне, (биздин ата-бабаларыбыздан да) айкөл жана туура жол тапкыч болуп калдыңбы?!]]></translation>
<footnotes></footnotes>
</aya>
<aya number="88">
<translation><![CDATA[(Шуайб) айтты: «Айткылачы, Оо, коомум, эгер мен Раббимден келген бир айкын далилдин үстүндө болсом жана Ал мени Өзүнүн жакшы ырыскы-мүлкү менен сыйлаган болсочу?! Мен өзүм кайтарган нерсеге өзүм каршы чыгууну каалабайм. Мен (силердин бузук абалыңарды) кудуретим жетишинче оңдоону гана каалап жатам. Максатка жетүүмө Аллах гана жардам берет. (Ошондуктан,) Өзүнө моюн сунуп, Өзүнө гана тобокел кыламын!]]></translation>
<footnotes></footnotes>
</aya>
<aya number="89">
<translation><![CDATA[Оо, коомум! Мага (бул) каршы чыгууңар, Нухтун, Худдун жана Салихтин (каапыр) коомдоруна жеткен азаптын силерге да жетип калуусуна себеп болуп жүрбөсүн! Лут коому(нун жашаган жери жана заманы) силерге алыс эмес го!]]></translation>
<footnotes></footnotes>
</aya>
<aya number="90">
<translation><![CDATA[(Эсиңердин барында) Раббиңерден күнөөңөрдү(н кечирилишин) сурап, Өзүнө тообо кылып калгыла! Албетте, Менин Раббим - (тообо кылгандарга) Ырайымдуу жана ыймандууларды Сүйүүчү».]]></translation>
<footnotes></footnotes>
</aya>
<aya number="91">
<translation><![CDATA[Алар айтты: “Оо, Шуайб! Көп сөздөрүңдү түшүнбөй турабыз. Жана биз сени арабыздагы алсыз адам катары көрөбүз. Эгер уруу-жамаатың болбогондо сени ташбараң кылып таштайт элек. Өзүң бизге кадырлуу адам эмессиң!]]></translation>
<footnotes></footnotes>
</aya>
<aya number="92">
<translation><![CDATA[(Шуайб) айтты: «Оо, коомум! Силерге менин уруу-жамаатым Аллахтан да кадырлуубу? Аны(н буйруктарын) артыңарга таштап койдуңар?! Менин Раббим бардык ишиңерди ороп (билип) алуучу.]]></translation>
<footnotes></footnotes>
</aya>
<aya number="93">
<translation><![CDATA[Оо, коомум! (Анда) Өз билгениңерди жасап жүрө бергиле, мен да (өз билгенимди) жасаймын. Кимге шерменде кылуучу азап келишин жана ким жалганчы экенин тез эле билип аласыңар. Күткүлө, мен да силер менен чогуу күтөйүн».]]></translation>
<footnotes></footnotes>
</aya>
<aya number="94">
<translation><![CDATA[Качан аларга Биздин буйругубуз (азап) келген чакта Шуайб жана аны менен бирге болгон ыймандууларды Өз ырайымыбыз менен куткардык. Ал эми, зулум (каапырчылык) жасаган адамдарды катуу добуш (ач айкырык) “кармап”, бардык каапырлар өз короо-жайларында кыйрап,]]></translation>
<footnotes></footnotes>
</aya>
<aya number="95">
<translation><![CDATA[Ал жерде жашабагандай болуп калышты. Көңүл бургула! Самуд коому кырылгандай, кырылсын Мадян!]]></translation>
<footnotes></footnotes>
</aya>
<aya number="96">
<translation><![CDATA[Биз Мусаны Өз моожизаларыбыз жана айкын далил менен жибердик,]]></translation>
<footnotes></footnotes>
</aya>
<aya number="97">
<translation><![CDATA[Фараон жана анын (сарай) адамдарына. Алар (сарай адамдары) Фараондун буйругуна моюн сунушту. А, Фараондун иши (өкүмү) туура эмес болчу.]]></translation>
<footnotes></footnotes>
</aya>
<aya number="98">
<translation><![CDATA[Ал (Фараон) Кыяматта өз коомун жетелеп, тозокко алып келет. Бул келүү кандай жаман!]]></translation>
<footnotes></footnotes>
</aya>
<aya number="99">
<translation><![CDATA[Аларды ушул дүйнөдө да, Кыяматта да наалат коштоп жүрөт. Кандай гана жаман кошулуу!]]></translation>
<footnotes></footnotes>
</aya>
<aya number="100">
<translation><![CDATA[(Оо, Мухаммад) Булар Биз сага икая кылып берген шаарлардын кабарлары. Алардын кээ бирлери(нин урандылары) турат. Кээ бирлери теп-тегиз болуп калган.]]></translation>
<footnotes></footnotes>
</aya>
<aya number="101">
<translation><![CDATA[Аларга Биз зулумдук кылбадык, бирок (ширк, тоңмоюндук жана каапырчылыктары себептүү) өздөрүнө-өздөрүнө зулумдук кылышты. Аларга Раббиңдин буйругу (азабы) келгенде, Аллахтан башка жалбарган “кудайлары” эч жардам бере албай калды жана аларга зыяндан башка нерсени кошумча кыла албады.]]></translation>
<footnotes></footnotes>
</aya>
<aya number="102">
<translation><![CDATA[Сенин Раббиң эли залым болгон шаарларды (азап менен) кармаганда мына ушинтип кармайт. Чынында, Анын азабы жан оорутуучу, катуу!]]></translation>
<footnotes></footnotes>
</aya>
<aya number="103">
<translation><![CDATA[Чынында, бул(айтылганд)арда Акырет азабынан корккондор үчүн үлгү-сабактар бар. Бул (Акырет) адамдар чогултулуучу Күн! Бул – күбө болуна турган Күн![1]]]></translation>
<footnotes><![CDATA[[1] Акыретте бардык момун-каапыр адамдар чогултулуп сот-сурак болот. Сурак мезгилинде Аллахтын Өзү, периштелер жана башка бардык калк-калайыктар күбө болуп турушат.]]></footnotes>
</aya>
<aya number="104">
<translation><![CDATA[Биз бул Күндү санактуу күндөргө (дүйнө жашоосу бүткөнгө чейин) гана кечиктиребиз.]]></translation>
<footnotes></footnotes>
</aya>
<aya number="105">
<translation><![CDATA[(Ошол Күн) келгенде, Анын уруксаты болмоюнча эч ким сүйлөбөйт. (Ал күндө) адамдардын бактылуусу да бактысыздары да болот.]]></translation>
<footnotes></footnotes>
</aya>
<aya number="106">
<translation><![CDATA[Ал эми, бактысыз адамдар Тозокто! Анда алардын (жүрөк үшүткөн) өкүрүк-бакырыктары бар.]]></translation>
<footnotes></footnotes>
</aya>
<aya number="107">
<translation><![CDATA[Алар анда асмандар жана Жер тургуча (түбөлүк) калышат. Бир гана Раббиң каалаган (бул дүйнөдө жашаган жана тозокко кире элек) мезгилде гана (анда болушпайт.) Албетте, сенин Раббиң каалаган нерсесин жасоочу.]]></translation>
<footnotes></footnotes>
</aya>
<aya number="108">
<translation><![CDATA[Ал эми, бактылуулар болсо, жер-асмандар турганга чейин, түбөлүк бейиште болушат, түгөнгүс сыйлык болгону үчүн! Бир гана Раббиң каалаган (бул дүйнөдө жашаган жана Бейишке кире элек) мезгилде болушпайт.]]></translation>
<footnotes></footnotes>
</aya>
<aya number="109">
<translation><![CDATA[(Оо, Мухаммад) Тиги (мушрик) адамдар ибадат кылып жаткан нерселердин жалгандыгынан эч күмөн санаба. Алар мурунку ата-бабалары сыйынганы сыяктуу сыйынып жатышат. (Тозокко да ошолор киргендей киришет) Бирок, Биз алардын (бул дүйнөдөгү) насиптерин кыскартпай эле бердик.]]></translation>
<footnotes></footnotes>
</aya>
<aya number="110">
<translation><![CDATA[Биз Мусага Китепти (Тооратты) бердик эле, ал жөнүндө талаш пайда болду. Эгер Сенин Раббиң тарабынан (жаза Кыяматта болушу жөнүндөгү) Сөз(ү) болбогондо алардын арасында(гы залымдарына ошол замат азап берүү менен) өкүм кылынмак. Чынында алар андан (Курандан) да күмөн санашууда.]]></translation>
<footnotes></footnotes>
</aya>
<aya number="111">
<translation><![CDATA[Албетте, сенин Раббиң (Кыяматта) алардын ар бирине амалдарын(а жараша сыйлык же жазасын) толук берет. Ал (Аллах) алардын бардык иштеринен кабардар.]]></translation>
<footnotes></footnotes>
</aya>
<aya number="112">
<translation><![CDATA[(Оо, Мухаммад) сен жана сени менен болгон тообо кылгандар (дин-ишенимиңерде Куранда) буюрулгандай түз болгула! Чектен чыга көрбөгүлө! Ал (Аллах) эмне кылганыңарды Көрүүчү!]]></translation>
<footnotes></footnotes>
</aya>
<aya number="113">
<translation><![CDATA[Залым (каапыр) адамдарга жан тартпагыла. (Эгер аларга болушсаңар) силерди тозок кармайт жана Аллахтан башка эч бир дос таппай, жардамсыз каласыңар.]]></translation>
<footnotes></footnotes>
</aya>
<aya number="114">
<translation><![CDATA[(Оо, Мухаммад!) Күндүздүн эки тарабында (түшкө чейин жана түштөн кийин) жана түндүн бир бөлүгүндө намаз оку![1] Чынында жакшылыктар жамандыктарды (күнөөлөрдү) кетирет. Бул – эскерүүчү адамдар үчүн эскертүү.]]></translation>
<footnotes><![CDATA[[1] Ушул аят беш убак намаздын парыз болгонуна далилдердин бири.]]></footnotes>
</aya>
<aya number="115">
<translation><![CDATA[Сабыр кыл. Аллах жакшылык кылуучулардын сообун текке кетирбейт.]]></translation>
<footnotes></footnotes>
</aya>
<aya number="116">
<translation><![CDATA[Эгер силерден мурунку (апааттан кырылган) муундардын арасында жерде бузукулук кылуудан кайтара турган жакшы кишилерден (бир аз) калган болсо, (алар башкаларды да даават кылмак жана жалпы апааттан кутулуп калышмак). Ал эми Биз (апааттан) куткаргандардын арасында андайлар өтө сейрек болду. Залымдар кумар-лаззаттарга берилип, күнөө-кылмыш жасоочулар(дан) болуп калышты (натыйжада баштарына Аллахтын азабы түштү).]]></translation>
<footnotes></footnotes>
</aya>
<aya number="117">
<translation><![CDATA[Сенин Раббиң эч качан элдери агартуучу болгон шаарларды адилетсиздик менен кыйраткан эмес.[1]]]></translation>
<footnotes><![CDATA[[1] Кайсы шаар же мамлекеттин эли жакшылыктарды жасоо менен бирге жамандыкка каршы күрөшө турган агартуучу эл болсо, Аллах алардын башына азап жибербейт.]]></footnotes>
</aya>
<aya number="118">
<translation><![CDATA[(Оо, Мухаммад) Эгер Раббиң кааласа, бардык адамдарды бир динде (Исламда) кылып коймок. Бирок, (Аллахтын Өзүнө гана маалым даанышмандыгы себептүү) азыркыга чейин ар кандай (динде) калууда.]]></translation>
<footnotes></footnotes>
</aya>
<aya number="119">
<translation><![CDATA[Өзү ырайым кылгандардан башкалары. Аллах адамдарды ушундай (кээ бири акыйкатка, кээ бири жалганга ээрчий турган) болушу үчүн жаратты. Раббиңдин: “(Каапыр болгон) бардык жиндер жана адамдар менен тозокту толтурамын!” деген сөзү толугу менен аткарылды.]]></translation>
<footnotes></footnotes>
</aya>
<aya number="120">
<translation><![CDATA[(Оо, Мухаммад) Биз сага (өткөн) пайгамбарлардын ар бир кабарларынан сенин жүрөгүңө кубат болчуларын баян кылып бердик. Мында (ушул сүрөнүн ичинде) Акыйкат, Насаат жана ыймандуу адамдар үчүн үлгү – сабактар бар.]]></translation>
<footnotes></footnotes>
</aya>
<aya number="121">
<translation><![CDATA[(Далилдерди тизмектегенден кийин) ыйман келтирбеген адамдарга айткын: “Билген ишиңерди жасай бергиле! Биз да билгенибизди жасай беребиз”.]]></translation>
<footnotes></footnotes>
</aya>
<aya number="122">
<translation><![CDATA[(Бизге эмне болоорун) күткүлө, биз дагы (башыңарга кандай жаза келээрин) күтөбүз.]]></translation>
<footnotes></footnotes>
</aya>
<aya number="123">
<translation><![CDATA[Асмандар жана жердеги (көрүнгөн жана) көрүнбөгөн нерселер Аллахтын мүлкү. Бардык иштер Анын Өзүнө кайтат. Эми, Анын Өзүнө ибадат кылгыла жана Өзүнө тобокел кылгыла! Силер жасаган иштердин эч биринен Аллах кабарсыз эмес!]]></translation>
<footnotes></footnotes>
</aya>
</sura>
<sura number="12">
<aya number="1">
<translation><![CDATA[Алиф. Лам, Раа.[1] Булар айкын Китеп аяттары.]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Чынында, Биз акыл жүгүртүшүңөр үчүн Куранды араб тилинде түшүрдүк.]]></translation>
<footnotes></footnotes>
</aya>
<aya number="3">
<translation><![CDATA[(О, Мухаммад) Биз сага бул Куранды вахий кылуу менен икаялардын[1] эң мыктысын айтып беребиз. Буга чейин сен муну билбейт болчусуң.]]></translation>
<footnotes><![CDATA[[1] Бул икаяга көп тафсир китептеринде яхуди булактарындагы жалган окуялар кошулуп кеткен. Курани Карим түшүндүрмөсүнө яхуди булактарын негиз кылып алуу туура эмес.]]></footnotes>
</aya>
<aya number="4">
<translation><![CDATA[Бир кезде, Юсуф атасына: “О, атаке, мен түшүмдө Күн, Ай жана он бир жылдызды мага сажда (таазим) кылганын көрдүм” деди.[1]]]></translation>
<footnotes><![CDATA[[1] Аллах кимди улук ишке тандаса, биринчи кадамдарын таштоосуна ушул сыяктуу ишаараттарды берет. Юсуфтун бул түшүндө Аллах ага келечектеги өз башынан өтчү окуяларды билдирген. Түштөгү Күн - атасы Яькуб. Яькуб - Ибрахимдин кенже уулу Исхактын баласы. Ай апасы. Жылдыздар агалары. Алар оболу атасынын сүймөнчүгү Юсуфка ичи тардык, душмандык кылып жүрүп, акыр аягында ага моюн сунушат.]]></footnotes>
</aya>
<aya number="5">
<translation><![CDATA[(Анда атасы) айтты: “О, балам! (Бул) түшүңдү агаларыңа айта көрбө сага каршы амалкерлик кылышат. (Анткени,) Шайтан инсанга анык душман.]]></translation>
<footnotes></footnotes>
</aya>
<aya number="6">
<translation><![CDATA[Раббиң сени мына ушинтип тандап алыптыр. Эми, Ал сага сөздөрдүн (түштөрдүн) маанилерин билдирет жана мурун эки атаң - Ибрахим менен Исхакка толук бергени сыяктуу, Яькубдун үй-бүлөсүнө жана сага Өзүнүн (пайгамбарлык) нээматын толуктап берет.” Албетте, сөнин Раббиң - Билүүчү, Даанышман.]]></translation>
<footnotes></footnotes>
</aya>
<aya number="7">
<translation><![CDATA[Акыйкатта, Юсуф менен анын бир туугандарында (алар жөнүндөгү икаяда) сурагандар үчүн үлгү-сабактар бар.]]></translation>
<footnotes></footnotes>
</aya>
<aya number="8">
<translation><![CDATA[Бир кезде агалары (өз ара минтип) сүйлөшүштү: «Юсуф менен анын бир тууганы (Биняминди) атабыз бизден көбүрөөк сүйөт. Акыры, биз бир жамаатпыз го! Чынын айтканда, атабыз анык адашууда калды.]]></translation>
<footnotes></footnotes>
</aya>
<aya number="9">
<translation><![CDATA[Юсуфту өлтүрүп (алыс бир) жерге таштап койгула. Ошондо, атаңардын жүзү (сүйүүсү) өзүңөргө калат жана ал иштен кийин (тообо кылып) жакшы адамдардан болуп аласыңар».]]></translation>
<footnotes></footnotes>
</aya>
<aya number="10">
<translation><![CDATA[Алардан бирөөсү (мындай) деди: “Юсуфту өлтүрбөгүлө (бул - чоң күнөө) бирок, эгер (ушул ишти) жасоочу болсоңор, аны бир кудуктун түбүнө таштап койгула, кээ бир жолоочулар алып кетсин. Ушул пикирге бардыгы макул болгон соң, аталарына келип:]]></translation>
<footnotes></footnotes>
</aya>
<aya number="11">
<translation><![CDATA[Айтышты: “Атаке! Эмне үчүн сиз Юсуфту бизге ишенбейсиз? Биз ага боорукербиз го?]]></translation>
<footnotes></footnotes>
</aya>
<aya number="12">
<translation><![CDATA[Эртең аны бизге кошуп жибериңиз, ойноп-куунап келсин. Өзүбүз аны абайлап карайбыз”.]]></translation>
<footnotes></footnotes>
</aya>
<aya number="13">
<translation><![CDATA[(Яькуб) айтты: “Чынында, аны алып кетишиңер мени капалантып койот. Жана силер аны унутуп калсаңар карышкыр жеп кетет деп коркомун”.]]></translation>
<footnotes></footnotes>
</aya>
<aya number="14">
<translation><![CDATA[(Агалары) айтты: “Эгер биз бир жамаат болуп туруп, аны карышкыр жеп кетсе, анда, биз накта зыянкеч немелер экенбиз да? (Эптеп аталарынын макулдугун алып, Юсуфту “ойноткону” алып чыкмай болушту.)]]></translation>
<footnotes></footnotes>
</aya>
<aya number="15">
<translation><![CDATA[Качан аны алып кетишип, терең бир кудуктун түбүнө таштамак болуп турушканда, Биз ага: “(убактысы келип) сен агаларыңа бул иш жөнүндө айтып бересиң, бирок алар “унутуп коюшат” деп вахий кылдык.]]></translation>
<footnotes></footnotes>
</aya>
<aya number="16">
<translation><![CDATA[Алар түндөсү аталарына ыйлап келишип:]]></translation>
<footnotes></footnotes>
</aya>
<aya number="17">
<translation><![CDATA[“О, атаке! Биз Юсуфту буюмдарыбыздын жанына калтырып, жарышмай ойноп кетип калыптырбыз. Ошондо, аны карышкыр жеп кетиптир. Эми ар канча чынын айтсак да бизге ишенбейсиз!” - дешти.]]></translation>
<footnotes></footnotes>
</aya>
<aya number="18">
<translation><![CDATA[Жана анын жалган канга бойолгон көйнөгүн алып келишти. (Яькуб аларга ишене бербей:) «Андай эмес! Силерге напсиңер (бир жамандыкты) кооздоп көргөзүптүр. Эми, жакшынакай сабыр (кылуудан башка арга жок.) Силер айткан ишке Аллахтын Өзү жардамчы болоор!» деди.]]></translation>
<footnotes></footnotes>
</aya>
<aya number="19">
<translation><![CDATA[Анан жолоочулар (кербендер) келип, өздөрүнүн суу издөөчүсүн жиберишти. Ал (кудук башына келип) чакасын таштады. (Арканга Юсуф асылып чыкканда): “Сүйүнчү! Бул бала(га карагыла)!” деди. Жолоочулар аны (бирөө-жарым көрүп, талашпасын деп) буюмдарынын арасына жашырып коюшту. Аллах алардын иштерин Билүүчү.[1]]]></translation>
<footnotes><![CDATA[[1] Бул окуяны Юсуфтун агалары жакын жерден карап турушкан. Алар чыгып келгенде кербендер бала ушулардыкы экенин билет жана өз ара сүйлөшүүдөн соң, өгөй (энеси башка атасы бир) агалары аны кербендерге сатып жиберет.]]></footnotes>
</aya>
<aya number="20">
<translation><![CDATA[Аны арзыбаган баага - саналуу гана теңгелерге сатып жиберишти жана андан кутулушгу. (Кербендер Юсуфту Мисирге алып келип, кул базарда сатышты).]]></translation>
<footnotes></footnotes>
</aya>
<aya number="21">
<translation><![CDATA[Аны Мисирде сатып алган киши (падышанын вазири) аялына айтты: “Аны жакшы орунга жайгаштыр, пайдасы тийип калаар, же болбосо өзүбүзгө (бакма) бала кылып алаарбыз” Мына ушинтип, Биз Юсуфту - түштөрдүн маанисин үйрөтүү үчүн - (Мисир деген) жерге мекендештирип койдук. Аллах Өз ишинде Жеңүүчү. Бирок муну көпчүлүк адамдар билишиейт. (Кичинекей Юсуф сарайда эрке бала болуп, каалаган нерсеси даяр болсо да, илимге кызыкты. Эрезе жашына жеткенге чейин ал өз доорунун залкар аалымына айланган. Буга кошумча...)]]></translation>
<footnotes></footnotes>
</aya>
<aya number="22">
<translation><![CDATA[Жигит курагына жеткенде, Биз ага даанышмандык жана илим бердик. Биз жакшылык (таза ибадат) кылуучу адамдарды мына ушинтип сыйлайбыз. (Юсуф баралына толгондо залкар аалым гана эмес, эркек аттуунун эң сулуусу болуп чыга келди. Ошондон улам...)]]></translation>
<footnotes></footnotes>
</aya>
<aya number="23">
<translation><![CDATA[Ал үйүндө жашаган аял (вазирдин аялы) аны “жолдон азгырууну” каалап, эшиктерди (ичинен) кулпулап, “келегой” деди. (Анда, Юсуф) айтты: “Аллах сактасын! Акыры, ал (сенин эриң) мага орун-жай тууралуу (көп) жакшылык кылган кожоюнум го! (Мен кыянат кылбаймын!) Залым адамдар (тозоктон) кутулбайт!”]]></translation>
<footnotes></footnotes>
</aya>
<aya number="24">
<translation><![CDATA[Аял ага умтулду. Эгер (Юсуф) Раббисинин далилдерин (ыйман жана илимди) билбесе, ал да умтулмак. Ушинтип, Биз андан жамандык, бузукулукту буруп жибердик. Чынында, Юсуф Биздин ыкыластуу пенделерибизден.]]></translation>
<footnotes></footnotes>
</aya>
<aya number="25">
<translation><![CDATA[Экөө тең эшик тарапка (бири качып, бири кууп) чуркады. Аял анын көйнөгүн аркасынан айрып салды. Экөө (ошол абалда) эшиктин оозунда аялдын эрине жолугуп калышты. (Анда) аял (Юсуфка жалаа жаап): “Сенин аялыңа арамдык каалаган адамдын жазазы же зындан же кыйноочу азап” деди.]]></translation>
<footnotes></footnotes>
</aya>
<aya number="26">
<translation><![CDATA[“Анын өзү мени азгырууну каалады” деди (Юсуф). Ошондо, аялдын жакын туугандарынан бирөө: “Эгер анын көйнөгү алдынан айрылган болсо, аялың ак, бул жалганчы.]]></translation>
<footnotes></footnotes>
</aya>
<aya number="27">
<translation><![CDATA[Ал эми, мунун көйнөгү артынан айрылган болсо, бул - ак, аялың жалганчы” деп калыс сөзүн айтты.]]></translation>
<footnotes></footnotes>
</aya>
<aya number="28">
<translation><![CDATA[(Вазир) Юсуфтун көйнөгү арт жагынан айрылганын көргөндө, (аялына карап): “Бул силердин (аялдардын) амалыңардан турбайбы! Силердин айлакерлигиңер чоң экен!”]]></translation>
<footnotes></footnotes>
</aya>
<aya number="29">
<translation><![CDATA[“О, Юсуф, сен муну унутуп кой (эч кимге айтпа.) А, сен болсо, (оо, аялым) күнөөң үчүн кечирим сура. Ката кылуучулардан болуптурсуң” - деди.]]></translation>
<footnotes></footnotes>
</aya>
<aya number="30">
<translation><![CDATA[Шаардагы аялдар (ушак) айта баштады: “(Уктуңарбы), вазирдин аялы өз кызматкерин азгырууну каалаптыр. Аябай сүйүп калган го. (Ошентсе да) биз аны анык адашуучулукта деп билебиз”.[1]]]></translation>
<footnotes><![CDATA[[1] Аялдардын сөздөрү, бир тараптан, асил-насили ак сөөк болгон канышанын, кызматчы менен “болгусу” келгени чындап айыптоо болсо, экинчи тараптан Юсуфтун эл оозунда жомок болгон сулуулугун көрүү үчүн жасаган айлакерликтери эле. Алар каныша өзүн “анча-мынчага” азгырыла бербестигин далилдеш үчүн аларга Юсуфту көргөзүүсүнөн үмүт кылышкан. Натыйжада, айлакерликтери натыйжа берди.]]></footnotes>
</aya>
<aya number="31">
<translation><![CDATA[(Вазирдин аялы) алардын айлакер сөздөрүн укканда, адам жиберип, алдыртып келди жана аркаларына жөлөнгүч жаздыктарды коюп, (дасторконду ар түрдүү мөмө-жемиштер менен толтуруп, мөмөлөрдү кесип жеш үчүн) ар биринин колуна бирден бычак карматты жана (Юсуфка): “Алардын алдына чык” - деди. Аны көргөндө улуктап, (акыл-эстерин тап-такыр жоготкондон улам мөмө-жемиш кескендин ордуна) өз колдорун кесе башташты. Жана: “О, (кемчилдиктен) Таза Аллах! Бул адам эмес, кереметтүү периштенин өзү го!” дешти.]]></translation>
<footnotes></footnotes>
</aya>
<aya number="32">
<translation><![CDATA[(Анда) аял: “Ал жөнүндө силер мени айыптаган жигит - ушул! (Ооба!) мен аны азгырууга умтулдум. Ал өзүн сактады. (Бирок, мен ниетимен кайта элекмин) Эгер менин буйругумду аткарбаса, зынданга ташталып, кордолгондордон болот” - деди.]]></translation>
<footnotes></footnotes>
</aya>
<aya number="33">
<translation><![CDATA[(Юсуф) айтты: “О, Раббим! Алар сунуштаган нерседен мага зындан жакшыраак! Эгер, ал аялдардын[1] айлакерликтерин менден арылтпасаң аларга көңүлүм жибип, наадандардан болуп каламын!”]]></translation>
<footnotes><![CDATA[[1] "Аялдар" дегендин себеби, алар Юсуфка "кеңеш" беришип, "макул бол" дешкен.]]></footnotes>
</aya>
<aya number="34">
<translation><![CDATA[Раббиси анын дубасын кабыл алып, андан аялдардын айлакерлигин арылтты. Чынында, Аллах Угуучу, Билүүчү. (Болгон окуя бүт шаарга угулуп, элдин арасында ар кандай ушактар тарап, бирөө Юсуфту, дагы бирөө башкасын айыптап жатышты).]]></translation>
<footnotes></footnotes>
</aya>
<aya number="35">
<translation><![CDATA[(Юсуфтун күнөөсүздүгүнүн) белгилерин көрүшкөн соң, аны бир мезгилдерге (эл оозу басылганга) чейин зынданда сактап туруу (бийлик ээлерине) макул көрүндү.]]></translation>
<footnotes></footnotes>
</aya>
<aya number="36">
<translation><![CDATA[Аны менен бирге эки жигит да зынданга түшкөн. Алардын бири: “Мен түшүмдө жүзүм мөмөсүн сыгып, шарап жасап жатканымды көрдүм” десе, экинчиси: “Менин түшүмдө болсо, башыма нан көтөрүп баратсам, аны куштар чокуп жатыптыр” деп түштөрүн айтып: “Биз сени жакшылык кылуучулардан деп билебиз. Бизге (ушул) түшүбүздү жоруп берчи” - дешти.]]></translation>
<footnotes></footnotes>
</aya>
<aya number="37">
<translation><![CDATA[(Юсуф) айтты: “Экөөңөргө жей турган тамагыңар келгенге чейин мен силердин түшүңөрдү жоруп беремин. Бул - мага Раббим үйрөткөн касиет.[1] Мен Аллахка ыйман келтирбеген адамдардын динин жериген кишимин. (Анткени,) Алар Акырет күнүнө ишенишпейт.]]></translation>
<footnotes><![CDATA[[1] Юсуф ушул сөзүн айтып, алардын тамактары келишине кыйла убакыт бар экенин жана бул экөө азыр өзүнүн сөзүнө муктаж экенин эске алып, аларды таухитке - жалгыз Аллахка сыйынууга даават кыла баштады.]]></footnotes>
</aya>
<aya number="38">
<translation><![CDATA[Мен аталарым Ибрахим, Исхак жана Яькубдардын динин ээрчидим. Бизге (оо, досторум), жалгыз Аллахка эч нерсени шерик кылуу ылайык эмес! Бул (Таухид) бизге жана адамдарга Аллахтын пазилети. Бирок, көпчүлүк адамдар шүгүр (ибадат) кылбай жатышат.]]></translation>
<footnotes></footnotes>
</aya>
<aya number="39">
<translation><![CDATA[О, менин зындандагы шериктерим! Бир нече бытыранды “кудайлар” жакшыбы, же жалгыз, Жеңүүчү Аллахпы?]]></translation>
<footnotes></footnotes>
</aya>
<aya number="40">
<translation><![CDATA[Аллахтан башка силер сыйынып жаткан нерселер, силер жана ата-бабаңар ат коюп алган ысымдардан бөлөк эч нерсе эмес. Аллах аларга (ошол нерселердин кудай экенине) эч далил түшүргөн эмес. Өкүм жалгыз Аллахка гана таандык. Ал жалгыз Өзүнө гана ибадат кылууңарга буюрат. Ушул гана (бардык жакшылыктарга буюрган) эң туура дин. Бирок (муну) көпчүлүк адамдар билишпейт!]]></translation>
<footnotes></footnotes>
</aya>
<aya number="41">
<translation><![CDATA[О, менин зындандагы шериктерим! Эми, (силерге түшүңөрдүн маанисин айтсам) экөөңөрдүн бириңер (азат болуп чыгып) өз кожоюнуна шарап куюп берет экен. Экинчиң болсо .., асып өлтүрүлүп, анын башын куштар чокуйт экен. Силер маанисин сураган иштер (ушундай) өкүм (тагдыр) кылыныптыр...]]></translation>
<footnotes></footnotes>
</aya>
<aya number="42">
<translation><![CDATA[(Юсуф) экөөнүн азат болот деп болжогонуна карап: “Кожоюнуңдун алдында мени тилге алып кой” - деп суранды. Бирок, (азат болуп чыккан соң) Шайтан кожоюнуна эстетүүнү унуттурду. Кийин Юсуф зынданда бир нече жылдар калып кетти.[1]]]></translation>
<footnotes><![CDATA[[1] Тафсирчилер муну жети жыл деп түшүндүрөт. Ошентип, арадан жети жыл өткөн соң, Даанышман Аллах Өз пайгамбарынын азат болуусуна себеп болгон окуяларды төмөндөгүчө болтурду:]]></footnotes>
</aya>
<aya number="43">
<translation><![CDATA[Падыша айтты: “Мен түшүмдө жети семиз уй көрдүм. Аларды жети арык уй жеп койду. Жана жети даана жашыл машак менен андан башка (жети даана) куурагандарын көрдүм. Кана, оо, эл-журт, эгер түш жоруучу болсоңор, менин ушул түшүмдү жоруп бергиле. (Мамлекет падышасынын бул түшүн сарай адамдарынын эч кимиси жоруй албай:)]]></translation>
<footnotes></footnotes>
</aya>
<aya number="44">
<translation><![CDATA[Айтышты: “Бул чаташкан түштөр экен. Биз чаташкан түштөрдү жоруй албайбыз».]]></translation>
<footnotes></footnotes>
</aya>
<aya number="45">
<translation><![CDATA[Андан соң, (ошол жерде турган зындандагы) экөөнүн кутулганы, бир нече жылдан кийин гана аны эстеп: “Силерге бул түштүн маанисин мына мен айтып беремии. Мени (Юсуфка) жибергиле” деди (жана Юсуф жаткан зынданга барып, ага жалына баштады:)]]></translation>
<footnotes></footnotes>
</aya>
<aya number="46">
<translation><![CDATA[Юсуф! О, чынчыл жигит! Бизге жети семиз уйду жеп койгон жети арык уй жөнүндө жана жети жашыл машак, дагы (ушунча) башка куураганы жөнүндө(гү түштүн) маанисин айтып берчи? Ажеп эмес, адамдарга кайтып барсам алар да билип алышса!”]]></translation>
<footnotes></footnotes>
</aya>
<aya number="47">
<translation><![CDATA[(Юсуф) айтты: “Жети жыл удаама-удаа (буудай) эгесиңер. Жыйнаган түшүмүңөрдү (жанчып албай) машагында калтырасыңар. Болгону, бир аз гана жегениңерди (жанчып аласыңар).]]></translation>
<footnotes></footnotes>
</aya>
<aya number="48">
<translation><![CDATA[Андан кийин жети жыл каатчылык келип, ушул жылдар үчүн мурдатан даярдаган камылгаңарды “жеп койот”. Бир аз сактаганыңар гана калат. (Мына ошентип, каатчылыктан чыгасыңар)]]></translation>
<footnotes></footnotes>
</aya>
<aya number="49">
<translation><![CDATA[Андан кийин (ушундай) бир жыл келет, анда адамдар жамгырдын астында (жыргап) калышат. Жана ошол жылда (көп-көп шараптарды) сыгып алышат.[1]]]></translation>
<footnotes><![CDATA[[1] Түшүм мол болгондон улам жеген-ичкенден ашып, жүзүм жана ушул сыяктуу мөмөлөрдөн шарап даярдап алышат.]]></footnotes>
</aya>
<aya number="50">
<translation><![CDATA[Падыша айтты: “Аны мага алып келгиле”. Юсуфка анын чабарманы келгенде (зындандан чыгууга шашылбай, өзүнүн актыгын далилдеп, ашкере кылуу үчүн): “Кожоюнуңа кайтып баргын дагы, колдорун кесип алган аялдарга эмне болгонун сурагын. Менин Раббим алардын айлакерлигин Билүүчү” деди.[1]]]></translation>
<footnotes><![CDATA[[1] Чабарман Юсуфтун талабын падышага жеткиргенде “кол кырккан” аялдарды чогултуп окуянын чоо-жайын аныктоого киришип, аларга:]]></footnotes>
</aya>
<aya number="51">
<translation><![CDATA[Айтты: “Юсуфту азгырууну каалаганыңарда эмне болгон элеңер?” Алар айтышты: “Аллах - Аруу, Таза! Биз анын эч бир айыбын билбейбиз”. Вазирдин аялы айтты: “Акыйкат ушул тапта анык болгону калды. (Ооба.) Мен аны азгырган болчумун. Чынында ал акыйкатчыл адамдардан экен.]]></translation>
<footnotes></footnotes>
</aya>
<aya number="52">
<translation><![CDATA[Муну мен, (ошол) эч ким жок мезгилде ага (күйөөмө) кыянат кылбаганымды билип алсын үчүн (айтып жатам). Чынында, Аллах кыянатчылардын амалын түз жолго салбайт экен.]]></translation>
<footnotes></footnotes>
</aya>
<aya number="53">
<translation><![CDATA[Мен өзүмдү актабаймын. Чынында, напси деген жаман ишке тынбастан буюрат турбайбы, Раббим ырайым кылбаса! Албетте, Раббим Кечирүүчү, Ырайымдуу”]]></translation>
<footnotes></footnotes>
</aya>
<aya number="54">
<translation><![CDATA[Падыша айтты: “Аны мага (урмат-сый менен) алып келгиле, өзүмө ынак (кеңешчи) кылып алайын”. (Юсуф) аны менен сүйлөшкөндө, (падыша) айтты: «Бүгүн(дөн баштап) сен биздин алдыбызда туруктуу жана ишенимдүү адамыбызсың».]]></translation>
<footnotes></footnotes>
</aya>
<aya number="55">
<translation><![CDATA[(Юсуф) айтты: «Анда мени жер казыналарынын үстүнө (башчы) кылып коюңуз. Мен сактай билген жана билимдүү кишимин».[1]]]></translation>
<footnotes><![CDATA[[1] Падыша анын өтүнүчүн кабыл алып, мамлекет казынасына жана кампаларына башчы кылып дайындады.]]></footnotes>
</aya>
<aya number="56">
<translation><![CDATA[Мына ушинтип, Биз Юсуфту (Мисирдеги) жерден өзү каалаган жайда жашай турган кылып орноштурдук. (Бул) Өзүбүз каалаган адамдарга бере турган ырайым-рахматыбыздын насиби. Биз жакшылык кылуучулардын сообун текке кетирбейбиз.]]></translation>
<footnotes></footnotes>
</aya>
<aya number="57">
<translation><![CDATA[Чынында, ыйман келтирип, такыба болгон кишилерге (бул дүйнө жыргалынан) Акыреттик сооп жакшы.[1]]]></translation>
<footnotes><![CDATA[[1] Юсуф дүйнөлүк жыргалга да жетти, Акырети үчүн да чоң камылга даярдады. (Жакшы (сооп) иштерди көп жасады.) Ошентсе да Акыреттин жыргалына не жетсин! Юсуф жер казыналарынын башкаруу тизимин өз колуна алган соң, өзү айткандай билгичтик менен жети жыл жакшы иштеп, көп түшүм алды. Кампалар данга толду. Кийинки жети жылдык каатчылык мамлекеттин бардык жерине таасирин тийгизип, Яькуб жана үй бүлөсү жашаган Палестинага да жетип барды. “Мисир казыначысы элге дан таратып жатыптыр” деген кабарды угуп, Юсуфтун агалары да, даярданып кербендерге кошулуп жолго чыгышты.]]></footnotes>
</aya>
<aya number="58">
<translation><![CDATA[Агалары Юсуфка келип, (дан тарттырып алуу үчүн) алдыга киргенде, аларды (дароо) тааныды. Бирок, алар аны тааныган жок.]]></translation>
<footnotes></footnotes>
</aya>
<aya number="59">
<translation><![CDATA[Аларга жүктөрүн даярдап берген убакта (мындай) деди: «Аталаш бир тууганыңарды да мага алып келгиле. Өлчөгөндө толтуруп бергенимди жана жакшылап конок-зыяпат кылганымды көрбөй жатасыңарбы?»]]></translation>
<footnotes></footnotes>
</aya>
<aya number="60">
<translation><![CDATA[«Эгер аны алып келбесеңер, мага жакындашпайсыңар жана менден силерге (буудай) өлчөп берилбейт».]]></translation>
<footnotes></footnotes>
</aya>
<aya number="61">
<translation><![CDATA[Алар: «Айтканыңызды сөзсүз аткарабыз, инибизди атасына жалынып болсо да алып келебиз» дешти.]]></translation>
<footnotes></footnotes>
</aya>
<aya number="62">
<translation><![CDATA[Ал (Юсуф) өзүнүн жигиттерине айтты: «(Буудайдын акысына төлөгөн) буюмдарын төөлөрүнүн үстүндөгү жүктөрүнө (билдирбей) салып койгула. Ажеп эмес, үйлөрүнө жеткен кезде аны таанып (данды бекер бергенибизди билип) кайтып келишсе».]]></translation>
<footnotes></footnotes>
</aya>
<aya number="63">
<translation><![CDATA[Аталарына кайтып барышканда, айтышты: «О, атаке, (эгер биз менен Биняминди жибербесең, эмкисинде) бизге (дан) тартуу токтотулду! Инибизди биз менен жибер. (Дан) тарттырып келели. Аны (Биняминди) өзүбүз сактайбыз».]]></translation>
<footnotes></footnotes>
</aya>
<aya number="64">
<translation><![CDATA[(Яькуб) айтты: «Мурда силердин колуңарга агасын ишенип тапшыргандай «ишенип тапшырайынбы». Сактоо жаатынан Аллах гана жакшы. Өзү гана ырайымдуулардын эң Ырайымдуусу».]]></translation>
<footnotes></footnotes>
</aya>
<aya number="65">
<translation><![CDATA[(Агалары) жүктөрүн ачканда ичинен кайтарылган буюмдарын таап алышып атасына: «Бизге дагы эмне керек? Мына буюмдарыбыз кайтарылып берилди. Үй-бүлөбүздү багабыз, инибизди коргойбуз жана бир төө буудайды ашыгыраак алабыз. Бул (барып-келүү убактысы) аз эле мөөнөт го?!» дешти.]]></translation>
<footnotes></footnotes>
</aya>
<aya number="66">
<translation><![CDATA[«(Мейли), бирок, бир кокустук силерди ороп калбаса эле аны мага кайтарып келүүгө Аллахтын алдында ант-убада берсеңер гана жиберейин» деди. Ага балдары ант-убада бергенде, айтты: «Бул сөзүбүзгө Аллах күбө!»]]></translation>
<footnotes></footnotes>
</aya>
<aya number="67">
<translation><![CDATA[Айтты: «О, уулдарым! (Шаарга) бир эшиктен кирбегиле. Ар башка эшиктерден киргиле. Бирок, муну менен Аллах тарабынан белгиленген нерседен эч бирин силерден тосо албаймын. Өкүм Аллахка гана таандык. Өзүнө гана тобокел кылдым. Тобокел кылуучулар Анын Өзүнө гана таянсын!»[1]]]></translation>
<footnotes><![CDATA[[1] Яькуб ушул сөздөрдөн соң аларга Биняминди кошуп берди жана узатып жатып “Бардыгыңар Мисир шаарынын бир дарбазасынан кирбегиле’’ деп осуят кылды. Себеби он бир эр-азамат уул чогуу бараткан эле. Яькуб аларга көз тийбесин деп, боору ооруганынан ушул сөздү айтты. Эмесе, Аллахтын тагдырын эч нерсе өзгөртө албасын, эгер миң сактанса да тагдырдагы нерсе болоорун Ал жакшы билген, бирок ушуну менен жүрөгүн жеңилдетип алган.]]></footnotes>
</aya>
<aya number="68">
<translation><![CDATA[Алар (шаарга) аталары буюрган абалда кирсе да, (бул иш) алардан Аллах тарабынан тагдыр кылынган эч нерсени өзгөртө албайт. Бирок, бул Яькубдун жүрөгүндөгү бир муктаждыкты аткарып (жүрөгүн жеңилдетип) алуусунан башка эч нерсе эмес. Ал биз үйрөткөн илимдии ээси болгон. (Тагдырды өзгөртүп болбостугун билет) Бирок, адамдардан көпчүлүгү билишпейт.]]></translation>
<footnotes></footnotes>
</aya>
<aya number="69">
<translation><![CDATA[Алар Юсуфтун алдына киргенде, инисине үйүнөн(өз алдынча) орун берип: «Мен сенин агаң (Юсуф) боломун. Алардын ишинен капа болбо (бардыгы жайында болот)» деди. (Кийин аны шек туудурбай бирге алып калуу үчун ойлогон эрежесин ишке ашырууга киришти.)]]></translation>
<footnotes></footnotes>
</aya>
<aya number="70">
<translation><![CDATA[(Юсуф) алардын жүктөрүн даярдап (жөнөтөөр алдында) инисинин жүктөрүнүн ичине (кымбат баалуу) чөйчөктү салып койду. Кийин бир жарчы(сы): «О, кербендер! Силер ууру экенсиңер!» деп кыйкырды.]]></translation>
<footnotes></footnotes>
</aya>
<aya number="71">
<translation><![CDATA[Агалары алар тарапка басып: «Эмне жоготтуңар?» - деди.]]></translation>
<footnotes></footnotes>
</aya>
<aya number="72">
<translation><![CDATA[«Падышанын чөйчөгүн - дешти алар - кимде-ким аны тапса, жүгү менен бир төө берилет. Буга мен кепилмин».]]></translation>
<footnotes></footnotes>
</aya>
<aya number="73">
<translation><![CDATA[«Биз (бул) жерге бузукулук кылганы келбедик! Аллахка ант, силер муну билесиңер! Биз ууру эмеспиз!» - дешти (Юсуфтун агалары).]]></translation>
<footnotes></footnotes>
</aya>
<aya number="74">
<translation><![CDATA[(Анда жарчылар): «Эгер алдасаңар, жалганчынын (уурунун) жазасы эмне?» - дешти.]]></translation>
<footnotes></footnotes>
</aya>
<aya number="75">
<translation><![CDATA[Алар айтты: «Кимдин жүгүнүн арасынан (чөйчөк) табылчу болсо, ошол табылгандын өзү - анын жазасы! Биз (өз динибизде) залымдарды ушундай жазалайбыз!»[1]]]></translation>
<footnotes><![CDATA[[1] Алардын дини боюнча ууру колго түшүп калса, уурдалган мүлктүн ээсине кул кылып берилчү. “Табылгандын өзү жаза” дегендин мааниси ушул. Ал эми, Юсуф алардын дининдеги бул өкүмдү билген себептүү, өкүм чыгарууну өздөрүнө коюп берген. Себеби, Мисир падышасынын дининде мындай өкүм жок эле.]]></footnotes>
</aya>
<aya number="76">
<translation><![CDATA[(Издөөчү) инисинин жүктөрүнөн мурда агаларынын жүгүнөн баштады. Кийин аны (чөйчөктү) инисинин буюмдарынын арасынан сууруп чыкты. Биз Юсуфка ушундай амал үйрөттүк. Себеби ал (мисирлик) падышанын дини боюнча («ууру») инисин алып кала алмак эмес. Бирок, Аллах кааласа (башка жол менен да) алып калмак. Биз каалаган адамыбыздын даражасын көтөрөбүз. Бардык илим ээсинин үстүндө Билүүчү (Аллах) бар. (Юсуфтун агалары Биняминдин «уурулугу ачылып» калганын көрүп, жамандап башташты:)]]></translation>
<footnotes></footnotes>
</aya>
<aya number="77">
<translation><![CDATA[«Бул уурдаган болсо, мурдараак мунун бир тууган агасы (Юсуф) дагы уурулук кылган» Юсуф бул сөздөрдү(н таасирин) аларга билдирбей «жутуп» койду жана: (ичинен:) «Өзүңөр эң жаман адамсыңар. Айткан сөзүңөрдү(н чын-төгүнүн) Аллахтын Өзү жакшы билет» - деди.]]></translation>
<footnotes></footnotes>
</aya>
<aya number="78">
<translation><![CDATA[Алар айтты: «Оо, улукзаада! Бул (ууру) баланын картайып калган атасы бар. Анын ордуна биздин бирөөбүздү алчы?! Биз сени жакшылык кылган кишилерден деп билебиз».]]></translation>
<footnotes></footnotes>
</aya>
<aya number="79">
<translation><![CDATA[«Аллах сактасын! - деди (Юсуф) - буюмубуз кимден табылган болсо, ошону гана алып калабыз. Антпегенде, биз зулум кылуучу болуп калабыз».]]></translation>
<footnotes></footnotes>
</aya>
<aya number="80">
<translation><![CDATA[Андан (Юсуфтан) үмүттөрү үзүлгөндө, өз алдынча чогулуп кеңешишти. Алардын чоңу айтты: «Билбейсиңерби, атаңар силерден Аллахты ортого коюп (Биняминди алып келесиңер деп) ант-убада алган. Мурдараак, Юсуф жөнүндө да ушундай (акылы) кыскалык кылгансыңар. Эми, мен качан мага атам уруксат бермейинче же Аллах (инибизди азат кылуу менен) менин пайдама өкүм кылмайынча ушул ордуман козголбоймун. Аллах - өкүм кылуучулардын мыктысы!».]]></translation>
<footnotes></footnotes>
</aya>
<aya number="81">
<translation><![CDATA[А, силер болсо атаңарга баргыла дагы (мындай) дегиле: «Ата! Уулуң уурулук кылды. Биз билгенибизди гана айтып жатабыз биз кайыпты (келечекти) билүүчү эмеспиз. (Эгер келечекти билсек, сага жалдырап атып Биняминди алып кетпейт элек).]]></translation>
<footnotes></footnotes>
</aya>
<aya number="82">
<translation><![CDATA[(Эгер ишенбесең) Биз болгон шаардан жана биз келген кербендерден сура. Биз чын сүйлөп жатабыз».]]></translation>
<footnotes></footnotes>
</aya>
<aya number="83">
<translation><![CDATA[(Яькуб): «Напсиңер силерди (дагы бир) жаман ишке баштаган го! Жакшынакай сабыр кылуу(дан башка аргам жок!) Аллах баардыгын чогуу берип калса ажеп эмес! Чынында, Аллах - Билүүчү, Даанышман!» деди.]]></translation>
<footnotes></footnotes>
</aya>
<aya number="84">
<translation><![CDATA[(Кийин) аларга далысын салып, айтты: «О, Юсуф байкушум!» Кайгы-кападан (көз жашы куюла берип) көздөрүнө ак түшүп кетти. Ал (бардыгьн) ичине жутат болчу.]]></translation>
<footnotes></footnotes>
</aya>
<aya number="85">
<translation><![CDATA[(Балдары) айтты: «Аллахка ант! (ушул) Юсуфту эстей берип, өлгөнү калдыңыз же (жакында) өлүп каласыз!»]]></translation>
<footnotes></footnotes>
</aya>
<aya number="86">
<translation><![CDATA[(Яькуб): «Кайгы-капам менен арыз-муңумду Аллахка гана айтамын! Мен силер билбеген нерселерди Аллахтан (келген вахий аркылуу) билемин!» - деди.]]></translation>
<footnotes></footnotes>
</aya>
<aya number="87">
<translation><![CDATA[О, балдарым! Баргыла, Юсуф менен инисин издегиле! Аллахтын ырайымынан үмүт үзбөгүлө! Аллахтын ырайымынан каапыр адамдар гана үмүтсүз болушат!]]></translation>
<footnotes></footnotes>
</aya>
<aya number="88">
<translation><![CDATA[Алар (кайра Мисирге келип) Юсуфтун алдына киргенде (мындай) дешти: «О, урматтуу таксыр! Биз жана үй-бүлөбүз (баарыбыз) кыйналып калдык. Жана сага (бул ирет, болгон) биртике буюмдарды гана алып келдик. Бизге садака кылып, өлчөмдү толтуруп бер эми. Албетте, Аллах садака кылуучуларга сооп жазат!? (Юсуф агаларынын жүдөгөн абалдарына боору ооруп, өзүн таанытып, бир аз жемелеп,)]]></translation>
<footnotes></footnotes>
</aya>
<aya number="89">
<translation><![CDATA[(Мындай) деди: «Тээ наадандык жасаган кезиңерде, Юсуф менен анын инисине эмне кылганыңар эсиңердеби?»]]></translation>
<footnotes></footnotes>
</aya>
<aya number="90">
<translation><![CDATA[«Сен (ошол) Юсуфсуңбу?!» - деди бардыгы (таң калып). «(Ооба) мен Юсуф боломун. А, бул болсо - иним. Аллах бизге ырайым көргөздү. Чынында, кимде-ким Аллахтан коркуп, сабырдуу болсо, Аллах жакшылык кылуучулардын сыйлыгын текке кетирбейт» - деди.]]></translation>
<footnotes></footnotes>
</aya>
<aya number="91">
<translation><![CDATA[(Анда) агалары: «Аллахка ант, Аллах сени бизден абзел-жогору кылды. Биз ката кылуучулардан болдук!» дешти.]]></translation>
<footnotes></footnotes>
</aya>
<aya number="92">
<translation><![CDATA[(Юсуф) айтты: «Бүгүн силерди айыптамай жок. Силерди Аллахтын Өзү кечирсин! Ал - ырайым кылуучулардын эң ырайымдуусу![1]]]></translation>
<footnotes><![CDATA[[1] Юсуф агаларын кечирип, аларга Аллахтан кечирим сурап, үстүндөгү көйнөгүн чечип, атасына алып барууларын өтүндү. Себеби, ал атасынын өксүшүнө, эңсөө-көксөөсүнө ушул гана шыпаа болушун билген. Ар ким өзү эңсеген нерсесине жетсе шыпаа табат эмеспи.]]></footnotes>
</aya>
<aya number="93">
<translation><![CDATA[Менин бул көйнөгүмдү атама алпарып, бетине жапкыла - көзү ачылат. Анан (атам-апамды алып) баарыңар үй-бүлөңөр менен мага (кайтып) келгиле» - деди.]]></translation>
<footnotes></footnotes>
</aya>
<aya number="94">
<translation><![CDATA[Ал эми, качан кербен (Мисирден) козголоору менен, (Палестинада, туугандаынын арасында отурган) атасы: «Эгер (акылынан адашкан деп) үстүмөн күлбөсөңөр, мен Юсуфтун жытын сездим!» - деди.]]></translation>
<footnotes></footnotes>
</aya>
<aya number="95">
<translation><![CDATA[«Аллахка ант, сен кадимки эле адашуучулугуңдасың!» дешти (анын жанындагылар).]]></translation>
<footnotes></footnotes>
</aya>
<aya number="96">
<translation><![CDATA[Ал эми, качан сүйүнчүлөгөн адам (жетип) келип, аны (Юсуфтун көйнөгүн) анын бетине таштаганда, көзү мурунку абалына кайтып, көрүп калды (жана): «Силерге: «Мен Аллахтан (келген вахий себептүү) силер билбеген нерселерди билемин» дебедим беле?» - деди.]]></translation>
<footnotes></footnotes>
</aya>
<aya number="97">
<translation><![CDATA[(Балдары) айтты: «О, атаке! Биздин күнөөбүздү(н кечирилишин) Аллахтан сураңыз. Чынында, биз ката кылуучулардан болдук!».]]></translation>
<footnotes></footnotes>
</aya>
<aya number="98">
<translation><![CDATA[(Яькуб) айтты: «Албетте силердин күнөөңөрдү кечирүүсүн Аллахтан сураймын! Аныгында, Ал Кечирүүчү, Ырайымдуу.[1]]]></translation>
<footnotes><![CDATA[[1] Ошентип, Яькуб өз урпактары, бала-чакасы менен Палестинадан Мисирге көчүп келишти.]]></footnotes>
</aya>
<aya number="99">
<translation><![CDATA[Юсуфка киришкенде, ата-энесин үйүнө түшүрүп: «Мисирге кош келдиңиздер! Аллах кааласа тынч келдиңиздер!» - деди]]></translation>
<footnotes></footnotes>
</aya>
<aya number="100">
<translation><![CDATA[жана ата-энесин (жетелеп падышалык) тактыга алып барды. (Ошондо) бардыгы ага сажда (таазим) кылып жыгылышты. (Анда Юсуф): «О, атаке! Бул менин мурунку (балалыгымдагы) түшүмдүн мааниси. Раббим ал түшүмдү акыйкатка айлантты. Ал мени зындандан чыгарганда, силерди ээн чөлдөн (аман-эсен) алып келгенде жана шайтан мени менен агаларымдын арасын бузгандан[1] кийинки кездерде мага (чоң) ихсан-жакшылык кылды. Чынында, Раббим каалаган ишти кылдаттык менен иш жүзүнө ашырып коюучу! Чынында, Ал - Билүүчү, Даанышман!]]></translation>
<footnotes><![CDATA[[1] Ушул жерде Юсуфтун эң жогорку даражадагы улук адамгерчилигин, аалым- данышмандыгын билгизген бир учур бар. Эгер окуучу байкаса, Юсуф “Шайтан агаларымды азгырганда” дебей, өзүн кошуп “шайтан мени менен агаларымдын арасын бузганда” деп жатат. Бул сөздө чоң сабак бар.]]></footnotes>
</aya>
<aya number="101">
<translation><![CDATA[«О, Раббим! Сен мага мүлк-бийлик берип, түштөрдүн маанисин үйрөттүң! Оо, асмандар жана жердин жаратуучусу! Менин дүйнө-Акыреттеги сактоочум Өзүңсүң! Мени мусулман абалда өлтүрүп (наркы дүйнөдө) жакшы адамдарга кошкунуң!»]]></translation>
<footnotes></footnotes>
</aya>
<aya number="102">
<translation><![CDATA[(О, Мухаммад!) Биз сага вахий кылган бул икая кайып кабарларынан. (Болбосо, Юсуфтун агалары) айлакерлик кылып, өз иштерин чогуу эрежелештирип жатканда, сен алардын алдында жок болчусуң.]]></translation>
<footnotes></footnotes>
</aya>
<aya number="103">
<translation><![CDATA[Эгер сен умтулсаң да адамдардын көпчүлүгү ыймандуу болушпайт.]]></translation>
<footnotes></footnotes>
</aya>
<aya number="104">
<translation><![CDATA[Сен ал (дааватың) үчүн алардан акы деле сурабайсың. Ал (Куран) ааламдар(дагы бардык адамдар) үчүн эскертүү гана.]]></translation>
<footnotes></footnotes>
</aya>
<aya number="105">
<translation><![CDATA[Асмандар жана Жерде (Аллахтын жалгыз Кудай экенин билдирген) канчалаган аян-белгилер бар. (Бирок,) адамдар алардан жүз бурган бойдон (ыймансыз) өтүп кетишүүдө!]]></translation>
<footnotes></footnotes>
</aya>
<aya number="106">
<translation><![CDATA[Алардан көпчүлүгү Аллахка, мушрик болгон абалда ишенишет.[1]]]></translation>
<footnotes><![CDATA[[1] Адамдар Аллахка ишенишпейт эмес, ишенишет. “Жер -асманды ким жараткан?” десең, “Аллах” дешет. “Ырыскыны ким берет?” деп сурасаң да “Аллах” деп жооп беришет. Бирок.., Бирок алар ошол жалгыз Жаратуучу, жалгыз ырыскы Берүүчүнүн өзүнө ибадат кылбай, Ага кошуп башка “кудайларга” да сыйынып, мушрик (каапыр) болуп калышат. Кудайга ишенет бирок.., каапыр!]]></footnotes>
</aya>
<aya number="107">
<translation><![CDATA[Алар өздөрүнө Аллахтын ороп алуучу азабы келишинен же болбосо, сезбей турган мезгилдеринде капыстан Кыямат келип калышынан көңүлдөрү бейпил бекен?!]]></translation>
<footnotes></footnotes>
</aya>
<aya number="108">
<translation><![CDATA[Айт: «Ушул менин жолум! Мен адамдарды Аллахка (эч нерсени шерик кылбай сыйынууга) чакырамын! Мен жана мага ээрчигендер анык далилдин үстүндөбүз. Аллах (мушриктер сыпаттаган кемчилдиктүү сыпаттардан) Аруу-Таза! Жана мен мушриктерден эмесмин!”]]></translation>
<footnotes></footnotes>
</aya>
<aya number="109">
<translation><![CDATA[Сенден мурда Биз (периштеден же аялдардан эмес) шаар элинин эркектеринен пайгамбар кылып, аларга вахий жибергенбиз. Жер бетинде саякат кылышпайбы жана өздөрүнөн мурункулардын (каапырлардын) акыбеттери кандай болгонун көрүшпөйбү? Ал эми, такыба адамдар үчүн Акырет Үйү жакшы. Акыл калчап көрбөйсүңөрбү? (Акырет үйү жана андагы бейиштерге жетүү үчүн бул дүйнөдөгү оор сыноолордон өтүш керек. Чынында сыноо өтө оор. Кээ бир учурда каапырлардын запкысы ушул даражада күчөп...)]]></translation>
<footnotes></footnotes>
</aya>
<aya number="110">
<translation><![CDATA[Аллахтын пайгамбарлары деле, «Биз алдандыкпы» деп ойлоп калышкан(да гана) аларга Биздин жардамыбыз (каапырлардын башына түшкөн азап түрүндө) келген жана Биз каалаган адамдар куткарылган. Кылмышкер коомдордон болсо, Биздин азап (эч качан) кайтарылбайт!]]></translation>
<footnotes></footnotes>
</aya>
<aya number="111">
<translation><![CDATA[Алардын баяндарында акылдуу адамдар үчүн сабак бар. (Ошол икаяларды баяндаган Куран болсо, Мухаммад тарабынан) ойлоп чыгарылган сөздөр эмес. А, бирок, өзүнөн мурунку (китептерди) тастыктоочу, бардык нерсенин толук баяны жана ыймандуу адамдар үчүн туура жол жана Ырайымдыр!]]></translation>
<footnotes></footnotes>
</aya>
</sura>
<sura number="13">
<aya number="1">
<translation><![CDATA[Алиф, Лам, Раа.[1] Булар - Китеп аяттары. Жана (оо, Мухаммад), сага Раббиң тарабынан түшүрүлгөн нерсе (Куран) Акыйкат. Бирок, (буга) көпчүлүк адамдар ишенишпейт.]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Аллах силер көрүп турган асмандарды тирөөчсүз көтөрдү. Андан кийин Арштан бийик болду.[1] Жана Күн менен Айды (пенделердин пайдаларына) моюн сундурду. Алардын ар бири (Кудуреттүү Кудайдын башкаруусу менен) белгиленген убакытка (Кыяматка) чейин (мейкиидикте сүзүп) жүрө берет. (Аллах) иштерди башкарат. Раббиңерге жолугууну анык-айкын билип алууңар үчүн аят-далилдерди анык, толук көргөзүп берет.]]></translation>
<footnotes><![CDATA[[1] Биз «Бийик болду» деп которгон сөздүн арабчасы «Истиваа». «Аль-Муьжам аль- васийт» сөздүгүндө: «Бир нерсеге истиваа кылуу - бул анын үстүнө көтөрүлүү жана бийик болуу» деп түшүндүрүлгөн. Табеиндердин арасынан чыккан белгилүү аалым Мужахид ибн Жабр дагы «Аллахтын истиваасы - бул Анын көтөрүлгөнү» деп тафсир кылган. ( «Сахихул Бухарий маьа Фатхил Баарий» 13/403). Пайгамбарыбыз (с.а.в) айтты: «Аллах калк-калайыкты жаратканда Өзүнүн алдындагы, Арштын үстүндөгү Китепке: «Менин ырайымым ачуумдан үстөмдүк кылды» деп жазган». (Бухарий: 7404, Муслим: 2751, Термизий: 3543, Ибн Мажа: 4295). Ошондой эле, ханафий мазхабынын имамдарынын бири Мулло Али Каары, Имам Аазамдын «Фикхул Акбар» китебине жазган түшүндүрмө (шарх) китебинде: «Аллахтын истиваасын «Анын Ээ болгону» (же ээлеп алганы) деп айтылбайт» деген. (92-бет).]]></footnotes>
</aya>
<aya number="3">
<translation><![CDATA[Жана Ал жерди(н бетин) жайык кылып ага тоолорду, дарыяларды жаратты. Жер бетине ар түрдүү мөмөлөрдөн эки түгөй жаратты.[1] (Жана) Ал күндүздү түн менен ороп койот. Албетте, ушуларда пикирин иштеткен адамдар үчүн (Аллахтын даанышмандыгына жана кудуретинде) далилдер бар.]]></translation>
<footnotes><![CDATA[[1] Азыркы замандын илими айтат: "Мөмө - бул дарак гүлүнүн жетилген курагы. Гүлдөр эркек, ургаачы болуп экиге бөлүнөт".]]></footnotes>
</aya>
<aya number="4">
<translation><![CDATA[Жана жер бетинде бири-бирине жакын айдоо жерлер, жүзүм бактар, эгиндер жана бутактуу-бутаксыз курмалар бар. (Алар) бир (топуракта өсүп, бир түрдүү) суу менен сугарылат. Жегенде Биз алардын кээ бирин башкаларынан артыгыраак кылып койобуз. Чынында, бул нерселерде акылын иштеткен адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="5">
<translation><![CDATA[Эгер (ушунча далилдерден кийин деле ыйман келтирбегендердин жоругун) «таң калычтуу» десең, ыймансыздардын «биз топурак болуп калгандан кийин кайрадан жаратылабызбы» деген сөздөрү (андан бетер) таң калычтуу. Алар Раббилерине каапыр болгон адамдар! Алардын мойнунда (ыйманына тоскоол болгон, дүйнө) кишендер(и) бар. (Ошондуктан,) алар тозок ээлери жана анда түбөлүк калышат!]]></translation>
<footnotes></footnotes>
</aya>
<aya number="6">
<translation><![CDATA[Алар сени жакшылыктан мурун жамандыкка (азапка) шаштырышат.[1] Аларга чейин деле (ушундай) окуялар өткөн. Албетте, сенин Раббиң адамдар өз зулумдук-каапырчылыктарынын үстүндө болсо да, алар үчүн кечирим Ээси. Чынында, Раббиңдин азабы катуу!]]></translation>
<footnotes><![CDATA[[1] «О, Мухаммад, эгер чын пайгамбар болсоң Раббиңден сурап бизге азап түшүрчү» - дешет.]]></footnotes>
</aya>
<aya number="7">
<translation><![CDATA[(Каапырлар) «Ага (Мухаммадга) бир (сезилген-көрүнгөн) моожиза келсе...» дешет. Чынында сен (тозоктон) эскертүүчүсүң. Жана ар бир коомдун туура жолго баштоочусу бар.]]></translation>
<footnotes></footnotes>
</aya>
<aya number="8">
<translation><![CDATA[Аллах ар бир ургаачынын боюна көтөргөнүн жана жатындар (мөөнөтүнө жеткирбей, өлүк же тирүү абалда) «таштап койгон» жана мөөнөтүнөн өткөрүп төрөгөн нерселерди (да) билет. Ар бир нерсе Анын алдында эсептелүү.]]></translation>
<footnotes></footnotes>
</aya>
<aya number="9">
<translation><![CDATA[Ал көрүнгөндү да, көмүскөнү (кайыпты) да Билүүчү, Улук, Жогорку!]]></translation>
<footnotes></footnotes>
</aya>
<aya number="10">
<translation><![CDATA[Силердин араңардан сөздү сыр туткан менен ашкере сүйлөгөн, түндөсү жашынып жаткан менен күндүзү ашкере жүргөн адам (Аллахтын алдында) бирдей (белгилүү).]]></translation>
<footnotes></footnotes>
</aya>
<aya number="11">
<translation><![CDATA[Ал (адам) үчүн алдынан, аркасынан күзөтүүчүлөр (периштелер) бар. Алар Аллахтын буйругу менен аны коргоп-сактап жүрүшөт. Чынында, Аллах эч бир коомду(н жашоосун) качан алар өздөрүндөгү нерсени (ишенимди) өзгөртмөйүнчө өзгөрпөйт. Эгер Аллах бир коомго жамандыкты кааласа, аны эч ким кайтара албайт. Адамдар үчүн Аллахтан башка Өкүмдар жок.]]></translation>
<footnotes></footnotes>
</aya>
<aya number="12">
<translation><![CDATA[Ал (Аллах) Силерге чагылганды (анын зыян келтирүүсүнөн) корккон жана (пайдасынан) үмүт кылган абалыңарда көргөзөт жана (жамгыры менен) оор болгон булуттарды жаратат.]]></translation>
<footnotes></footnotes>
</aya>
<aya number="13">
<translation><![CDATA[Ага күркүрөк дагы тасбих (мактоо) айтат жана периштелер да Ага корккондору себептүү тасбих айтышат. Ал (сыгылган булуттардын арасынан) чагылган жиберип, Аллах жөнүндө талашып турган кезинде аны менен Өзү каалаган адамдарды урат. Ал - Кудурети күчтүү Зат!]]></translation>
<footnotes></footnotes>
</aya>
<aya number="14">
<translation><![CDATA[Чыныгы дуба (ибадаттар) Өзүнө гана ылайык! Дуба кылып жаткан Аллахтан башка «кудайлары» аларды(н дубаларын) укпайт. Алар оозуна жетиши үчүн сууга алакан созуп, бирок суу ага жетпей турган кишиге окшойт.[1] Каапырлардын дубасы (ар дайым) адашуучулукта!]]></translation>
<footnotes><![CDATA[[1] Өлө чаңкаган, суу көрүнүп турат бирок алыс, ошентсе да үмүт өлбөйт, алакан жайып колун созо берет, суу болсо, (жансыз кудайлары ага карабаганы сыяктуу) ага берет...]]></footnotes>
</aya>
<aya number="15">
<translation><![CDATA[Асмандарда жана, жерде болгондун бардыгы кааласа да, каалабаса да Аллахка сажда кылышат.[1] Эрте менен жана кечинде Аллахка алардын (бардык нерсенин) көлөкөлөрү да (ийилип) сажда кылышат.]]></translation>
<footnotes><![CDATA[[1] Ыймандуулар Аллахты таанып, Анын толук Кожоюн экендигин моюнга алып, өз ыктыяры менен моюн сунса, “мен сажда кылбаймын!” деп керсейген каапырлар деле Аллах түзгөн табият мыйзамдарына моюн сунганга аргасыз...]]></footnotes>
</aya>
<aya number="16">
<translation><![CDATA[Айт: «Асмандар жана жердин Раббиси (жаратуучусу) ким?» Айткын: «Аллах!» Айт: «Өздөрүнө не пайда, не зыян жеткире албай турган Аллахтан башкаларды дос-башчы тутуп алдыңарбы?» Айт: «Сокур менен көрүүчү, караңгылык менен нур тең боло алабы?» Же болбосо алар Аллахка (башка «кудайларды») шерик кылышып, (булар деле) Аллах жараткандай жарата алат» (деп ойлоштубу?) Анан (өз сөздөрүнө өздөрү ишене албай) жаратылыш аларга күмөндүү болуп калдыбы?» Айт: «Бардык нерселердин жаратуучусу Аллах! Ал Жалгыз, бардыгын Жеңүчүү!»]]></translation>
<footnotes></footnotes>
</aya>
<aya number="17">
<translation><![CDATA[(Аллах) асмандан суу түшүрдү. Жылгаларда көлөмүнө карап суулар акты. Сел үстүнө калдайган (бирок, ичи көндөй) көбүктөрдү көтөрдү. (Адамдар) зыйнат-буюм жасоо үчүн от жагып эрите турган нерселерден да ошондой көбүк чыгат.[1] Аллах Акыйкат менен адашууга мына ушинтип мисал келтирет. Көбүк кургап-кургап жок болот. Адамдарга пайдалуу (асыл) нерселер болсо жер бетинде калат. Аллах мына ушинтип мисал келтирет.]]></translation>
<footnotes><![CDATA[[1] Бул аятта Аллах таала жүрөктөрдүн жаны-дили болуш үчүн пайгамбарына түшүргөн дин-ыйманды суусаган жер жашоочуларынын жан-дили болгон жамгырга жана дин-ыймандын адамдарга жеткирген пайдасын жамгырдын пайдасына, ал эми дин-ыйманды кабыл алган жүрөктү жамгыр суусу толуп аккан жылгага окшотот. Эгер жылга чоң, кенен болсо анда мол-мол суу агат, чакан болсо, азыраак суу агат. Ошондой эле, дини жок болгон жүрөктөрдөгү шектенүүнү селдин үстүн каптаган көбүктөргө жана зергерлик буюмдарды эриткенде ажырап чыга турган көбүктөргө окшотот.]]></footnotes>
</aya>
<aya number="18">
<translation><![CDATA[(Дин-ыйманды кабыл алып) Раббисине жооп берген адамдар үчүн (эки дүйнөдө) жакшылык бар. Ал эми, Ага жооп бербегендер эгер жер бетиндеги байлыктын эки эсесин өзү(нүн күнөөлөрү) үчүн тапшырса да (кабыл алынбайт)! Алар үчүн эң жаман эсептешүү бар! Алардын орду - тозок! Кандай жаман орун!]]></translation>
<footnotes></footnotes>
</aya>
<aya number="19">
<translation><![CDATA[(Оо, Мухаммад!) Сага Раббиңден келген нерсенин акыйкат экенин билген адам (аны түшүнбөгөн) сокур кишилерге окшойбу?! Чынында (Аллахты) акылдуу кишилер гана эскеришет.]]></translation>
<footnotes></footnotes>
</aya>
<aya number="20">
<translation><![CDATA[Алар Аллахка берген убадаларын аткарышат жана убадаларына кыянат кылышпайт.]]></translation>
<footnotes></footnotes>
</aya>
<aya number="21">
<translation><![CDATA[Жана алар (акылын иштеткендер) Аллах улаганга буюрган мамилелерди улашат жана (эгер улабай койсо) Раббисинен жана жаман эсепке туш болуп калуудан коркушат.[1]]]></translation>
<footnotes><![CDATA[[1] Аллах Өзү менен пендесинин арасын Өзүнө гана ибадат кылуу менен, пенде менен пайгамбардын арасын ага моюн сунуу менен, пенде менен ата-эне, тууган-уруктун арасын аларга ырайым көргөзүп, катташып, мамиле кылуу менен, пенде менен башка пенделердин арасын аларга адилет мамиле кылуу менен улаганга буюрган.]]></footnotes>
</aya>
<aya number="22">
<translation><![CDATA[Жана алар Раббисинин Жүзү(н Кыяматта көрүү) үчүн (диндеги машакаттарга) сабыр кылышат жана, намаз(дарын толук) окушат, Биз ырыскы кылып берген нерселерден билдирип же билдирбей - садака кылышат жана жамандыкка жакшылык менен жооп кайтарышат. Ошолор үчүн Акыретте даңазалуу акыбет-натыйжа.]]></translation>
<footnotes></footnotes>
</aya>
<aya number="23">
<translation><![CDATA[«Адн» бейиштери бар. Бейиштерге алар аталары, жуп-түгөйлөгү жана урпактарынан турган салих-жакшы адамдар менен бирге киришет. (Анан) аларга ар кайсы эшиктерден периштелер кирип:]]></translation>
<footnotes></footnotes>
</aya>
<aya number="24">
<translation><![CDATA[«Сабыр кылганыңар себептүү силерге Аллахтын саламы болсун! Акырет Үйү (Бейиш) кандай жакшы!» - дешет.]]></translation>
<footnotes></footnotes>
</aya>
<aya number="25">
<translation><![CDATA[Ал эми, (Аллах менен) убадалашкандан кийин Аллахтын убадаларына кыянат кылгандар, Аллах буюруган тууганчылык байланышты үзгөндөр жана жер бетинде бузукулук кылгандарга каргыш болсун! Жана аларга жаман орун - (тозок) болсун!]]></translation>
<footnotes></footnotes>
</aya>
<aya number="26">
<translation><![CDATA[Аллах Өзү каалаган пендесине ырыскыны кенен, (каалаганына) тар кылып койот. Ал эми, (каапырлар, Аллах кенен ырыскы берип койсо) дүйнө жашоосу менеи сүйүнүп (Акыретти ойлобой) жүрө беришет. Дүйнө жашоосу Акыреттин алдында (арзыбаган) пайдадан башка эмес!]]></translation>
<footnotes></footnotes>
</aya>
<aya number="27">
<translation><![CDATA[Каапырлар: «Мухаммадга Раббиси тарабынан (көрүнгөн, билинген) керемет келсе (ыйман келтирмекпиз)!» дешет. Сен айткын: «Аллах каалаган пендесин адаштырып, Өзүнө умтулган адамдарды Өзүнө багыттап койот.[1]]]></translation>
<footnotes><![CDATA[[1] Андай каапырлар жөнүндө Аллах таала башка бир аятта мындай деген: «Эгер биз аларга (моожиза иретинде асмандан) периштелерди түшүррсөк да, аларга өлүктөр (тирилип) сүйлөсө да, ар бир нерсени көз алдында тирилтсек да Аллах каалагандарынан башкасы ыйман келтиришмек эмес. Алардын көпчүлүгү наадандар».]]></footnotes>
</aya>
<aya number="28">
<translation><![CDATA[Алар – ыймандуулар жана Аллахты эстөө менен жүрөгү тынчтанган адамдар. Көңүл бургула: Аллахты эстөө менен жүрөктөр тынчтанат!]]></translation>
<footnotes></footnotes>
</aya>
<aya number="29">
<translation><![CDATA[(Жүрөктөрү менен) ыйман келтирип, (дене мүчөлөрү менен) жакшы амал кылган адамдарга «Тууба»[1] жана сулуу-сонун орундар бар.]]></translation>
<footnotes><![CDATA[[1] Пайгамбарыбыз саллаллоху алайхи ва салламдан риваят кылынган бир сахих хадисте кабар берилиши боюнча “Тууба” - бул бейиштеги үлкөн дарак болуп, анын көлөкөсүн аттуу адам жүз жылда дагы басып өтө албайт экен.]]></footnotes>
</aya>
<aya number="30">
<translation><![CDATA[Мына ошентип, (оо, Мухаммад) Биз сени мурунку үммөттөрдүн артынан келген (акыркы) үммөткө, Рахманга (Аллахка) каапыр болуп турган кездеринде, аларга Биз аян кылган нерсени (Куранды) окуп берүүң үчүн пайгамбар кылын жибердик. Айткын: «Ал менин Раббим! Эч бир ибадатка татыктуу кудай жок, жалгыз Өзү бар! Мен (бардык иштеримде) Анын Өзүнө жөлөнүп, (бардык муктаждыктарымда) Өзүнө гана кайрыламын!]]></translation>
<footnotes></footnotes>
</aya>
<aya number="31">
<translation><![CDATA[Эгер ушул (Куран) себептүү тоолор ордунан жылдырылып, жер талкаланып, өлүктөр сүйлөтүп жиберилсе да (болмок. Бирок, Аллах таала пайгамбарын колдоо үчүн мындай, үрөй учурган кереметтерди жибербей, акыл калчап, пикир менен кабыл алына турган маңыздуу аяттарды жиберди. Себеби:) бардык иш Аллахтын колунда. Эгер Аллах кааласа, адамдардын бардыгын туура жолго салып койо алаарын ыймандуу адамдар билишпейби?! Каапырлар (каапырчылыгын) токтотподу. (Ошондуктан,) аларга жасаган күнөөлөрү себептүү азаптар түшүүдө. Же болбосо, журттарына жакын жерлерге түшүүдө. Аллахтын убадасы (азабы) келди го! Чынында, Аллах убадасына кыянат кылбайт.]]></translation>
<footnotes></footnotes>
</aya>
<aya number="32">
<translation><![CDATA[Сенден мурдакы пайгамбарлар деле (каапырлар тарабынан) келекеленген. Мен каапыр адамдарга мөөнөт берген болчумун. (Эсине келбегенден) кийин аларды (кыйноочу азап менен) азаптап койдум. Ал кандай гана (катуу) азап!]]></translation>
<footnotes></footnotes>
</aya>
<aya number="33">
<translation><![CDATA[Ар бир жандын, жасаган ишинин үстүндө (көзөмөлдөп) Туруучу ким?! Аллахка (башка «кудайларды») шерик кылышты. Айткын: «(Анда ошол «кудайлардын») атын атап бергиле же болбосо (өзүңөрчө) жер бетиндеги (Анын) билбегенин Ага билгизип коймокчусуңарбы?! Же бул (айтканыңар) үстүртөн эле (айтылган, далилсиз) сөзбү!» Жок! Каапырларга айлакерликтери кооздолуп көргөзүлдү жана алар (акыйкат) жолдон тосулуп коюлду! Аллах кимди адаштырса, аны эч ким туура жолго сала албайт!]]></translation>
<footnotes></footnotes>
</aya>
<aya number="34">
<translation><![CDATA[Аларга дүйнө жашоосунда азап бар. Бирок, Акырет азабы катуураак! Аларды Аллахтын азабынан эч ким сактап кала албайт.]]></translation>
<footnotes></footnotes>
</aya>
<aya number="35">
<translation><![CDATA[Такыба кишилерге убада кылынган бейиштин мисалы: астынан дарыялар агат. Мөмөсү менен көлөкөсү түгөнгүс. Булар такыбалар барчу жер. Каапырлардын барчу жери - тозок.]]></translation>
<footnotes></footnotes>
</aya>
<aya number="36">
<translation><![CDATA[Биз Китеп берген адамдар(дын ынсаптуулары) сага түшүрүлгөн нерсе (Куран) себептүү сүйүнүшөт.[1] Ал эми, кээ бир (каапыр) тайпалар анын (Курандын) бир бөлүгүнө ишенишпейт. Айткын: «Мен Аллахка эч бир нерсени шерик кылбай сыйынууга буюрулдум. Анын Өзүнө чакырамын жана Өзүнө кайтамын!]]></translation>
<footnotes><![CDATA[[1] Алар өздөрүнүн ыйык китептеринде алдын ала кабар берилген пайгамбар - Мухамммад саллалоху алейхи ва салламды таанып, ага ыйман келтирип, ага түшкөн Куран себептүү сүйүнүшөт.]]></footnotes>
</aya>
<aya number="37">
<translation><![CDATA[Ушинтип (о, Мухаммад), Биз сага араб тилиндеги өкүмдү түшүрдүк. Эгер өзүңө келген илимден соң алардын (каапырлардын) каалоолоруна эрчип кетсең, (анда) сага Аллах тарабынан эч бир дос-жардамчы, эч бир сактоочу болбойт!]]></translation>
<footnotes></footnotes>
</aya>
<aya number="38">
<translation><![CDATA[Биз сенден мурда пайгамбарларды жиберип, аларга аял, бала-чака бергенбиз.[1] Эч бир пайгамбар Аллахтын уруксаты болмоюнча (өз каалоосу менен) моожиза келтире албайт. (Бардыгы Аллахтын колунда. Качан кааласа ошондо берет) Ар бир мөөнөт үчүп жазылган (убактысы) бар.]]></translation>
<footnotes><![CDATA[[1] Кээ бир каапырлар “Пайгамбар дагы үйлөнүп, бала-чака күтөт бекен?” деп, айыптап, таң калчу болсо, жообу - ушул.]]></footnotes>
</aya>
<aya number="39">
<translation><![CDATA[Аллах (өкүмдөрдөн) каалаганын жок кылат, каалаган нерсесин бекемдеп койот. (Анткени,) Китептин Энеси Анын алдында.[1]]]></translation>
<footnotes><![CDATA[[1] “Китептердин Энеси” - бул бүт ааламдырдын тагдыры, окуялардын убактысы алдын ала жазылган китеп Лавхул Махфуз.]]></footnotes>
</aya>
<aya number="40">
<translation><![CDATA[(О, Мухаммад) Эгер аларга (каапырларга) убада кылган нерсебизди (азапты) сага көрсөтсөк да же (көрсөткөнгө чейин) жаныңды алсак да (сага баары бир). Анткени, сенин милдетиң - жеткирүү. Биздин милдетибиз - эсептешүү.[1]]]></translation>
<footnotes><![CDATA[[1] Динге душмандык кылган адамдардын кээ бирине пайгамбарлардын көзү тирүүсүндө азап-жаза келген. Кээ бир ашынган душмандар эгер, пайгамбардын көзү тирүү мезгилде жазаланбай калса да, пайгамбар капа болбогон. Анын вазыйпасы динге көнбөгөндөрдү жазалоо эмес. Бул Аллахтын - вазыйпасы. Пайгамбардын вазыйпасы, болгону, жеткирүү гана.]]></footnotes>
</aya>
<aya number="41">
<translation><![CDATA[(Динге каршы болгондор) көрбөй жатышабы, Биз (алардын) жерге келип, ар тарабынан кыскартып жатабыз. Аллах (ушинтип) өкүм кылат. Анын өкүмүн кечиктирүүчү жок! Ал тез эсептешүүчү![1]]]></translation>
<footnotes><![CDATA[[1] Каапырлардын жерлерин ар тарабынан кыскартуунун эки мааниси бар. Биринчи мааниси ал жерлерде жашаган каапырларды өлтүрүү, экинчи мааниси каапырлар ээлик кылган жерлерди мусулмандар фатх (жеңиш) менен алуусу. Бул иштер албетте, Аллахтын иши.]]></footnotes>
</aya>
<aya number="42">
<translation><![CDATA[Алардан мурунку каапырлар дагы (динге каршы) айлакерлик кылышкан. Бирок, бардык айлакерлик Аллахтын колунда.[1] Ал ар бир жан эмне кылганын билип турат. Каапырлар Акырет Үйү кимдин пайдасына болушун жакында билип алышат!]]></translation>
<footnotes><![CDATA[[1] Каапырлар ар канча айла-амал кылса ал ишин өздөрүнүн башына балээ кылып кайтарат.]]></footnotes>
</aya>
<aya number="43">
<translation><![CDATA[Каапыр болгон адамдар: «Сен пайгамбар эмессиң» дешет. Айткын: «Мени менен силердин араңарда күбөлүк кылууга Аллах менен Китеп илими бар адамдар жетиштүү».[1]]]></translation>
<footnotes><![CDATA[[1] “Китеп илими бар” адамдар яхуди жана христиандардын арасындагы ынсаптуу уламалар. Алар Тоорат менен Инжилден Мухаммад саллаллоху алайхи ва салламдын чын пайгамбар экени жөнүндөгү далилдерди окушкан жана “Мухаммад - Аллахтын элчиси” - деп күбөлүк беришкен.]]></footnotes>
</aya>
</sura>
<sura number="14">
<aya number="1">
<translation><![CDATA[«Алиф, Лам, Ра.[1] (О, Мухаммад), Биз бул Китепти сага, адамдарды, Раббисинин уруксаты менен караңгылыктардан Нурга - Жеңүүчү жана Макталган Аллахтын жолуна чыгарышың үчүн түшүрдүк».]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Аллах ушундай: асмандардагы жана жердеги нерселер Анын мүлкү. Каапырларга катуу, азаптуу өлүм болсун!]]></translation>
<footnotes></footnotes>
</aya>
<aya number="3">
<translation><![CDATA[Алар дүйнө жашоосун Акыреттен жогору сүйүшөт, (адамдарды) Аллахтын жолунан тосушат жана аны ийри жолго айлантууну каалашат. Андайлар терең адашууда!]]></translation>
<footnotes></footnotes>
</aya>
<aya number="4">
<translation><![CDATA[Биз ар бир пайгамбарды, өз элинин тили менен гана жибердик, аларга (дин эрежелерин түшүнүктүү) баян кылып бериши үчүн. Кийин Аллах Өзү каалаган пендесин туура жолго баштайт жана каалаганын адаштырат. Ал - Кудуреттүү, Даанышман.]]></translation>
<footnotes></footnotes>
</aya>
<aya number="5">
<translation><![CDATA[Биз Мусаны Өзүбүз берген моожизалар менен (пайгамбар кылып) жиберип: «Коомуңду караңгылыктардан Нурга чыгаргын жана аларга Аллахтын күндөрүн эстеткин. Албетте мында сабырдуу, шүгүр кылуучу адамдар үчүн үлгү-сабактар бар» - дедик.]]></translation>
<footnotes></footnotes>
</aya>
<aya number="6">
<translation><![CDATA[Эстегин (о, Мухаммад, ошондо) Муса коомуна мындай деди: «Аллахтын силерге берген нээматтарын эстегиле: Ал силерди Фараон жана анын адамдарынан куткарды. Алар уул перзентиңерди союп, кыз перзентиңерди тирүү калтыруу менен башыңарга катуу азап салган. Ушунда Раббиңер тарабынан чоң сыноо бар эле.]]></translation>
<footnotes></footnotes>
</aya>
<aya number="7">
<translation><![CDATA[«Дагы бир кезде Раббиңер силерге: «Эгер (Менин нээматыма) шүгүр кылсаңар силерди(н нээматты) көбөйтөмүн. Ал эми, шүгүр кылбасаңар (билип койгула), чынында Менин азабым катуу» - деп жарыялаган.]]></translation>
<footnotes></footnotes>
</aya>
<aya number="8">
<translation><![CDATA[Жана Муса айтты: «Эгер силер жана (силерге кошулуп) жер жүзүнүн бардык жамааты капыр болсо да, Аллах Беймуктаж жана мактоого ылайык.[1]]]></translation>
<footnotes><![CDATA[[1] Инсаният ыйманга кирсе - өз пайдасы. Каапыр болсо - өзүнө зыян. Аллахка моюн сунган кезинде Анын мүлкүнө бир кошумча кошо албагандай эле, каапырлыгы менен Анын мүлкүнөн, ысым-сыпаттарынан, касиеттеринен эч нерсени кемите да албайт.]]></footnotes>
</aya>
<aya number="9">
<translation><![CDATA[Силерге өзүңөрдөн мурункулардын: Нух коомунун, Аад, Самуд коомдорунун жана алардан кийинки коомдордун кабары келбедиби? Аларды Аллахтан башка эч ким билбейт болчу. (Кийин Аллах алар жөнүндө кабар берди:) Аларга пайгамбарлары анык далилдер алып келгенде, колдорун оозуна (керней кылып) коюушуп: «Биз силерге жиберилген динге каапыр болдук: Биз силер даават кылып жаткан нерселерден шектенүүдөбүз!» - дешти.]]></translation>
<footnotes></footnotes>
</aya>
<aya number="10">
<translation><![CDATA[(Анда) пайгамбарлары: «Асмандар жана жерди жараткан Аллахта шек бар бекен?! Ал силердин күнөөңөрдү кечирип, белгилүү убакытка чейин (ушул дүйнөдө) калтырууга чакырып жатат! - дегенде, алар айтышты: «Силер пайгамбар эмес, биз сыяктуу эле (жөнөкөй) адамсыңар. (Дагы) бизди ата-бабаларыбыз сыйынып келген нерселерден тосууну каалап жатасыңар! (Эгер сөзүңөр чьн болсо) бизге анык далилдерди (моожизаларды) келтиргиле!»]]></translation>
<footnotes></footnotes>
</aya>
<aya number="11">
<translation><![CDATA[«Аларга пайгамбарлары айтты: «(Туура). Биз деле силер сыяктуу адамбыз. Бирок, Аллах пенделеринен Өзү каалагандарына (мындай) жакшылык берет. (Анан), силерге далил-моожизаларды келтириш биздин ыктыярда эмес. Аллах кааласа гана келтире алабыз. Ыймандуулар Аллахка гана тобокел кылышат.[1]]]></translation>
<footnotes><![CDATA[[1] Ыймандуулар Аллахка гана тобокел кылышат. Башкача айтканда өздөрүн Аллахка тапшырышат. Эмесе, алардын каршысында түгөлү менен каапыр коом турган. Алар жалгыз! Ошентсе да, Аллахтын кудуретине, жардамына ишенип Нух пайгамбар айткандай: "Ишиңерди жана шерик-кудайыңарды чогулта бергиле!" - дешти. Худ пайгамбар дагы каапырларга карап: "Бардыгың мага каршы айла-амалыңды баштай бергиле!" - деген болчу. Аллахка тобокел кылуунун мааниси - ушул.]]></footnotes>
</aya>
<aya number="12">
<translation><![CDATA[Эмне үчүн биз Аллахка тобокел кылбайт экенбиз?! Ал бизди (Өзү берген) туура жолубузга баштап койду. (Биз бул жолдон кайтпайбыз, эгер азап көрсөтсөңөр) азабыңарга бекем сабыр кылабыз. Тобокел кылуучулар Аллахка гана тобокел кылсын!]]></translation>
<footnotes></footnotes>
</aya>
<aya number="13">
<translation><![CDATA[Каапыр болгондор пайгамбарларына: «Силерди жерибизден чыгарып жиберебиз, же болбосо, (ата-бабадан калган, эски) динибизге кайтасыңар! (Экөөнүн бирин тандагыла)» – дешти. Андан соң, Раббиси пайгамбарларга: «Биз сөзсүз залымдарды (каапырларды) жок кылабыз]]></translation>
<footnotes></footnotes>
</aya>
<aya number="14">
<translation><![CDATA[жана алардан кийин (мурас калган) жерге силерди жашатып койобуз! Бул (убада Кыяматта) Биздин алдыбызда (эсеп берип) туруудан жана (күнөөлүүлөргө арнаган) убадаларымдан корккон адамдар үчүн» деп вахий (кабар) кылды.]]></translation>
<footnotes></footnotes>
</aya>
<aya number="15">
<translation><![CDATA[(Момундар) жеңиш сурашты. Ал эми (акыйкатка) зулумдук кылуучу жана (өз каапырчылыгында) өжөрлүк менен туруучу ар бир адам зыянга жолукту.]]></translation>
<footnotes></footnotes>
</aya>
<aya number="16">
<translation><![CDATA[(Мунун себеби,) анын артында тозок. (Тозокто) ага кайнак ириң ичирилгенде,]]></translation>
<footnotes></footnotes>
</aya>
<aya number="17">
<translation><![CDATA[(суусагандан улам) ичкенге аракет кылат, бирок иче албайт. Ар тараптан өлүм(гө тете азаптар) келет бирок, өлө албайт. Анын артынан (андан да) катуу азап бар!]]></translation>
<footnotes></footnotes>
</aya>
<aya number="18">
<translation><![CDATA[Раббисине каапыр болгон адамдар жасаган иштердин[1] мисалы - бороондуу күндө шамал учуруп кеткен күлгө окшош. Алар өздөрү жасаган иштерден эч бир (пайдалуу) нерсеге жетише албайт. Бул - абдан алыс адашуу!]]></translation>
<footnotes><![CDATA[[1] "Каапырлардын иштери" - бул алардын динге каршы аракеттери, же болбосо бул дүйнөдө жасаган "соопчулук" иштери. Биринчиси бул дүйнөдө текке кетсе, экинчисине кыпындай да сооп болбойт.]]></footnotes>
</aya>
<aya number="19">
<translation><![CDATA[(Оо, инсан!) Сен, чынында Аллах асмандар жана жерди акыйкат менен жаратканын билбедиңби?! Эгер кааласа силерди (жер бетинен) кетирип, башка жаңы калкты алып келет.]]></translation>
<footnotes></footnotes>
</aya>
<aya number="20">
<translation><![CDATA[Бул Аллахка оор эмес.]]></translation>
<footnotes></footnotes>
</aya>
<aya number="21">
<translation><![CDATA[(Кыяматта Сур кернейи тартылганда) бардык адамдар (мүрзөлөрүнөн суурулуп чыгып) Аллахтын алдында тизилип калышат. Ошондо, (бул дүйнөдө) алсыз (моюн сунуучу) болгондору, текебер (каапыр) башчыларына: «Чынында, биз силерге ээрчиген элек, бүгүн Аллахтын азабынан бизди бир аз болсо да куткара аласыңарбы?» - дешкенде, алар айтышат: «Эгер бизди Аллах туура жолго баштаганда, биз да силерди туура жолго баштайт элек. Эми, (болор иш болду) биз чыдамсыздык кылабызбы же сабырдуу болобузбу, (баары бир) бизге эч бир кутулуу жок!»]]></translation>
<footnotes></footnotes>
</aya>
<aya number="22">
<translation><![CDATA[Иш чечилип, (тозокулар - тозокко, бейишилер - бейишке ажырап) калганда шайтан айтат: «Аллах силерге чын убада берген болчу.[1] Мен дагы силерге убада берип... аткарбай койдум.[2] Силерге (көргөзгүдөй) менин эч бир далилим жок эле. Болгону, мен чакырдым, силер чуркап келдиңер. Эми, мени эмес, өзүңөрдү айыптагыла. (Бүгүн башка түшкөн азаптан) мен силерди куткара албаймын. Силер да мени куткара албайсыңар. Бирок, мурун (дүйнө жашоосунда) мени (Аллахка) шерик кылганыңарды мен да мойнума албаймын (мен кудай эмесмин, Кудайдын шериги да эмесмин). Чынында, (бул жерде мен жана силерге окшогон) залымдарга кыйноочу азап бар».]]></translation>
<footnotes><![CDATA[[1] Аллах “Менин жолума жүрбөгөндөрдү тозокко түшүрөм” деп убада берген.
[2] Шайтан күнөө иштерди кооз көргөзүп: “Жасай бергиле, эч нерсе болбойт”- деп убада берет.]]></footnotes>
</aya>
<aya number="23">
<translation><![CDATA[Ыйман келтирип, салих амалдарды жасаган адамдар түбүнөн дарыялар аккан бейиштерге киргизилет. (Алар) анда Раббисинин уруксаты менен түбөлүк калышат. Алардын бейиштеги учурашуулары «салам» (деген сөз) болот.]]></translation>
<footnotes></footnotes>
</aya>
<aya number="24">
<translation><![CDATA[(О, инсан), Аллах таза сөздү (ыйман келмесин) таза даракка (курмага) окшотуп мисал келтиргенин карабайсыңбы. Ал дарактын тамыры (жер койнунда) бекем, бутактары болсо, асманда.[1]]]></translation>
<footnotes><![CDATA[[1] Ыйман дарагынын тамыры “Аллахтан башка сыйынууга татыктуу кудай жок. Мухаммад Анын элчиси” деген ыйман келмеси. Дарактын тамыры жерге бекем сайылып тургандай, адамдын жүрөгүнө бекем орношкон ыйманы жакшы ибадат, адеп-ахлак, ж.б.у.с мөмөлөрдү берет.]]></footnotes>
</aya>
<aya number="25">
<translation><![CDATA[Раббисинин уруксаты менен ар кайсы мезгилде мөмөсүн бере берет. Аллах адамдарга, эс-акылын жыйып алуулары үчүн (ушундай) мисалдарды келтирет.]]></translation>
<footnotes></footnotes>
</aya>
<aya number="26">
<translation><![CDATA[Ыпылас сөздүн (каапырчылыктын) мисалы - жерден үзүлүп, бекемдиги жок калган ыпылас (мөмөлүү) даракка окшош.]]></translation>
<footnotes></footnotes>
</aya>
<aya number="27">
<translation><![CDATA[Аллах ыймандуу адамдарды дүйнө жашоосунда да, Акыретте да бекем сөз менен кубаттайт.[1] Залымдарды болсо, Аллах адаштырат. Аллах каалаган нерсесин жасайт.]]></translation>
<footnotes><![CDATA[[1] Бул аяттагы бекем сөз ыйман келмеси. Дүйнөдө бекем ишеними акыйдасы болгондуктан момундун сөзү да бекем болот. Өлүм сааты келип, тил айланбай турганда Аллах момун адамдарга ыйман келмесин айтып жан таслим кылуусуна жардам берет. Мүрзөгө коюлуп, Акыреттин абалкы бөлүгү мүрзө (барзах) жашоосу башталып, Мункар, Накир периштелери суракка тарткан мезгилде дагы, Аллах ыймандуу адамдардын сөзүн бекем жана туура кылат.]]></footnotes>
</aya>
<aya number="28">
<translation><![CDATA[(О, инсан!) Аллах берген нээматты (Исламды) каапырчылыкка алмаштырып, эл-журтун өлүм үйүнө]]></translation>
<footnotes></footnotes>
</aya>
<aya number="29">
<translation><![CDATA[өздөрү ташталчу тозокко ээрчитип баргандарды көрбөйсүңбү? Ал кандай жаман орун!]]></translation>
<footnotes></footnotes>
</aya>
<aya number="30">
<translation><![CDATA[Алар адамдарды Аллахтын жолунан тосуу үчүн Аллахка (башка «кудайларды») теңдеш кылышкан. (О, Мухаммад, аларга) Айткын: «(Адашуучулук жашооңордо бир аз) пайдаланып калгыла. Силердин бараар жериңер - тозок!»]]></translation>
<footnotes></footnotes>
</aya>
<aya number="31">
<translation><![CDATA[Менин ыймандуу пенделериме айт, намаздарын окуп, тааныш билиштиги жана соода-келишими жок болгон (Акырет) Күн келгенге чейин, Биз ырыскы кылып берген нерселерден жарыя же жашыруун түрдө садака кылып калышсын!]]></translation>
<footnotes></footnotes>
</aya>
<aya number="32">
<translation><![CDATA[Аллах асмандар менен жерди (алты күндө) жаратып, асмандан сууну түшүрдү. Кийин аны менен силерге ырыскы болсун деп, мөмөлөрдү чыгарды. Жана Өз амири менен деңизде жүрүшүңөр үчүн силерге кемени моюн сундурду. Дарыяларды да силер үчүн кызмат кылдырып койду.]]></translation>
<footnotes></footnotes>
</aya>
<aya number="33">
<translation><![CDATA[Ал жана силер үчүн токтоосуз аракеттеги Күн менен Айды, түн менен күндүздү моюн сундурду.]]></translation>
<footnotes></footnotes>
</aya>
<aya number="34">
<translation><![CDATA[Жана силерге, (силер) муктаж болгон бардык нерселерди берди. Эгер Аллахтын жакшылыктарын санасаңар бүтүрө атбайсыңар. Чынында, инсан өтө залым, өтө шүгүрсүз!]]></translation>
<footnotes></footnotes>
</aya>
<aya number="35">
<translation><![CDATA[(О, Мухаммад) Эстегин, (бир кезде) Ибрахим айтты: «О, Раббим! Бул шаарды (Меккени) тынч шаар кыл! Мени жана балдарымды буттарга сыйынуудан алыс кыл![1]]]></translation>
<footnotes><![CDATA[[1] Аллах таала пайгамбарынын бул дубасын кабыл алып, Мекке шаарына “Аль- Харам” (анда кан төгүү, жаңжал-сүрөөн кылуу, арам) деген даражаны берди]]></footnotes>
</aya>
<aya number="36">
<translation><![CDATA[О, Раббим! Чынында, алар (буттар) көп адамдардын адашуусуна себеп болушту. Ким мени ээрчисе (жалгыз Аллахка ибадат кылса) - ал менден. Ким мага каршы чыкса, Өзүң Кечирүүчү, Ырайымдуусуң![1]]]></translation>
<footnotes><![CDATA[[1] Бул Ибрахим алайхис саламдын боорукерлигинин белгиси. Ал күнөөкөр үмөттөрүнө да Аллахтан кечирим сурап жатат. Аллах болсо, андан да ырайымдуурак. Эгер пендеси билип туруп, адашуучулугунда көшөрө бербесе, аны азапка салбайт.]]></footnotes>
</aya>
<aya number="37">
<translation><![CDATA[О, биздин Рабби! Мен балдарымдан (бир бөлүгүн) Сенин Аль Харам Үйүңдүн алдындагы эгин өспөгөн өрөөнгө жайгаштырдым. О, Раббим (ошол жерде) алар намаз окушса экен! Эми, Өзүң адамдардын жүрөктөрүн аларга умтулуучу кыл! Жана аларды (ар кандай) мөмөлөрдөн ырыскыландыр! Ажеп эмес (ошондо) шүгүр кылышса![1]]]></translation>
<footnotes><![CDATA[[1] Ибрахим алейхи салам үй бүлөсү менен Шам (азыркы Сирия, Иордания, Палестина) өлкөсүндө жашаган. Күндөрдүн биринде Аллахтын буйругу менен, аялы Хажар жана туңгуч уулу Ысмайылды алып, азыркы Мекке шаары жайгашкан өрөөнгө келген. Анда бул өрөөндө урап, тегерегинен сел аккан бир дөңсөөгө айланып калган Каабадан башка не бир үй, не бир дарак, не бир чөп жок «эгин өспөгөн өрөөн» эле. (Сахиху Бухарий) Ал Хажар энени эмчектеги баласы Ысмайыл менен ээн талаага - Аллахтын Үйүнүн алдына таштап, Өзү Аллахтын буйругун аткарууга бара жатып ушул дубаны окуган. Аллах Өзүнүн дос-пайгамбары Ибрахимдин дубасын кабыл алып, Ысмайылдын урпагы жашап калган Мекке шаарын Хаж ибадаты маалында адамдар умтула турган жай кылды жана анын (Ысмайылдын) уриактары арасынан Мухаммад саллаллоху алайхи ва салламды чыгарып, муну менен бул берекелүү, тынч шаарды дагы да берекелүүрөөк кылды. Эми азыр дүйнөнүн бардык булуң- бурчундагы мусулмандардын жүрөгү ага умтулуп турат. Аллах досу Ибрахимдин “Аларды ар түрдүү мөмөлөр менен ырыскыландыр” деген дубасын да оңунан берип, азыр бул таберик шаардан жыл - он эки ай бою мөмөнүн түрлөрү үзүлбөйт.]]></footnotes>
</aya>
<aya number="38">
<translation><![CDATA[О, Раббим! Албетте, Сен биз жашырган нерсени да, ашкере кылган нерсени да билесиң! Аллахтан не жер, не асмандардагы эч бир нерсе жашыруун эмес!]]></translation>
<footnotes></footnotes>
</aya>
<aya number="39">
<translation><![CDATA[Мага картайган курагымда Ысмайыл менен Исхакты берген Аллахка (чексиз) мактоолор болсун! Чынында, менин Раббим дуба-тилекти Угуучу!]]></translation>
<footnotes></footnotes>
</aya>
<aya number="40">
<translation><![CDATA[О, Раббим! Мени жана урпактарымды намазды толук окуучу(лардан) кыл! О, биздин Раббибиз! Дубаны кабыл кыла көр?!]]></translation>
<footnotes></footnotes>
</aya>
<aya number="41">
<translation><![CDATA[О, биздин Рабби! Эсеп күнү келгенде, менин, ата-энемдин жана (жалпы) ыймандуу адамдардын күнөөсүн кечир![1]]]></translation>
<footnotes><![CDATA[[1] Ибрахим алайхис-саламдын бардык дубалары - атасын кошпогондо - кабыл болуп, оңунан берилди. Атасы Аазарга бул дубанын тиешеси жоктугунунун себеби, Ибрахим алейхис-салам «эгер атам ширк (көп кудайлык) ишениминен кайтса» деп шарт койгон эле. Анан, атасы ширк жолунан кайтпаганы белгилүү болгондо, Аллахтын ыраазылыгы үчүн мушрик атасынан кечип жиберген.]]></footnotes>
</aya>
<aya number="42">
<translation><![CDATA[(О, Мухаммад), сен Аллахты залымдардын кылмышынан бейкапар деп ойлобогун. Болгону, аларды(н жазасын) көздөр (коркунучтан) катып кала турган (Кыямат) Күнгө чейин кечиктирүүдө.]]></translation>
<footnotes></footnotes>
</aya>
<aya number="43">
<translation><![CDATA[(Ошол күндө) алар баштары ойдо көтөрүлгөн абалда (эсеп бергени) чуркап барышат. Көздөрү (катып калгандан улам) өздөрүнө кайтпайт жана ичтери көңдөй.[1]]]></translation>
<footnotes><![CDATA[[1] “Баштары өйдө көтөрүлгөнүнүн” себеби, алардын колдорун ээктерине таңып коюлгандан улам. Катуу чуркагандан жана коркунучтан жүрөктөрү “кабынан чыгып”, “оозуна капталып калган”. Жүрөк өз ордунда эмес. Бул абал аяттагы «ичтери көңдөй» деген сөздөн маалым болот. Бирок, жүрөктүн өзү бош эмес. Бушайман, кайгы-капа менен толгон.]]></footnotes>
</aya>
<aya number="44">
<translation><![CDATA[Сен адамдарды азап келе турган Күн менен коркут. Ошондо, зулум кылган адамдар: «О, Рабби, бизди бир аз мөөнөткө кечиктире турчу, чакырыгыңа жооп берип, пайгамбарларга моюн суналы» дешет. (Кийин аларга мындай жооп берилет: «Эй, каапырлар!» Өлүм келээрден) мурда «биз өлбөйбүз» деп ант ичпедиңер беле?]]></translation>
<footnotes></footnotes>
</aya>
<aya number="45">
<translation><![CDATA[(Худдун, Салихтин коому сыяктуу) өздөрүнө зулум кылган (жана Биз аларга азап жиберген) адамдардын мекендеринде жашабадыңар беле?! Биз аларды кандай жазалаганыбыз силерге маалым эле го? Силерге (Куранда алардын) мисалдарын келтирген элек?!]]></translation>
<footnotes></footnotes>
</aya>
<aya number="46">
<translation><![CDATA[Алар (динге каршы көп) айлакерликтерин жасашты. Эгер айлакерликтери тоону омкоруп жиберүүчү болсо да Аллахтын алдында (белгилүү)]]></translation>
<footnotes></footnotes>
</aya>
<aya number="47">
<translation><![CDATA[Сен Аллах Өзүнүн пайгамбарларына («залымдардан өч алабыз» деп) берген убадасын аткарбайт экен деп ойлобогун! Аллах Кудуреттүү жана өч алуучу!]]></translation>
<footnotes></footnotes>
</aya>
<aya number="48">
<translation><![CDATA[(Анын өч алышы) жер башка жерге, асмандар башка асмандарга айланган жана (адамдар) Жалгыз, Каардуу Аллахка жекеме-жеке жолуга турган күндө (ишке ашат)!]]></translation>
<footnotes></footnotes>
</aya>
<aya number="49">
<translation><![CDATA[Сен ал күндө кылмышкерлерди (оттон жасалган) кишендер менен (чогултуп) байланганын көрөсүң.]]></translation>
<footnotes></footnotes>
</aya>
<aya number="50">
<translation><![CDATA[(Ал күндө) Алардын кийимдери кара майдан болот жана жүздөрүн от ороп турат. (Бул азаптар Аллах тарабынан зулум эмес, тескерисинче:)]]></translation>
<footnotes></footnotes>
</aya>
<aya number="51">
<translation><![CDATA[Аллах ар бир жанды кылмышына жараша жазалоосу үчүн. Чынында, Аллах тез эсептешүүчү.]]></translation>
<footnotes></footnotes>
</aya>
<aya number="52">
<translation><![CDATA[Бул (Куран) адамдарга арналган кемчиликсиз Баян! Эми, ал себептүү (жаман ишинин акыбетинен) сестенишсин, Анын Жалгыз Кудай экенин билишсин жана акылдуу адамдар андан үлгү-сабак алышсын!]]></translation>
<footnotes></footnotes>
</aya>
</sura>
<sura number="15">
<aya number="1">
<translation><![CDATA[Алиф, Лам, Раа.[1] Булар Китептин - Анык Курандын аяттары.]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Ошол кезде) Каапырлар мусулман болууну эңсеп калаары бышык.[1]]]></translation>
<footnotes><![CDATA[[1] Мушрик-каапырлар Кыямат коогалаңы башталганда же болбосо, Кыяматта кайра тирилип, өздөрү жалганга чыгарган нерсенин чындык экенин көргөндө каапыр болгонуна кайгырышат жана эгер кайра өмүр берилчү болсо, сөзсүз мусулман болобуз дешет.]]></footnotes>
</aya>
<aya number="3">
<translation><![CDATA[(О, Мухаммад!) Аларды жөн кой, жеп-ичип, пайдаланып, («биз дүйнөдө түбөлүк калабыз» деген жалган) кыялдарына алданып жүрө беришсин. Кийин тез эле билип алышат.]]></translation>
<footnotes></footnotes>
</aya>
<aya number="4">
<translation><![CDATA[Биз эч бир айыл(-шаардын элин) өзүнө белгиленген (тагдырдагы) жазмыш(ы) келмейинче өлтүрбөдүк.]]></translation>
<footnotes></footnotes>
</aya>
<aya number="5">
<translation><![CDATA[Эч бир эл (өзүнө жазылган) мөөнөтүнөн озуп да кетпейт, артта да калбайт.]]></translation>
<footnotes></footnotes>
</aya>
<aya number="6">
<translation><![CDATA[(Мушриктер Мухаммадга): “О, Зикир (Куран) түшүрүлгөн адам, сен – жиндисиң.]]></translation>
<footnotes></footnotes>
</aya>
<aya number="7">
<translation><![CDATA[Эгер чынчыл болсоң, бизге (сөзүндү тастыктаган) периштелерди таап келчи?!» дешти.[1]]]></translation>
<footnotes><![CDATA[[1] Мушриктер залым, наадан болгону себептүү ушул сөздөрдү айткан. Анык далилдерди көрүп туруп, каршылык кылганы залымдыгы болсо, “периште келсин” деген талаптары наадандыктын белгиси. Анткени, Аллахтын периштелери келсе жөн келмек беле, аларга жаза-азап алып келет! Ал убакытта алардын азапка салынышы адилет-акыйкат болот.]]></footnotes>
</aya>
<aya number="8">
<translation><![CDATA[Биз (азаптоочу) периштелерди Акыйкат менен гана түшүрөбүз. Ал убакытта аларга мөөнөт берилбейт!]]></translation>
<footnotes></footnotes>
</aya>
<aya number="9">
<translation><![CDATA[«Биз Зикирди (Куранды) Өзүбүз түшүрдүк жана аны Өзүбүз сактайбыз».[1]]]></translation>
<footnotes><![CDATA[[1] Куранды “Зикир” (эскерүү) деп атагандын себеби, анын ичинде турмуш-тиричиликтеги бардык адал-арамдар, Шарият эрежелери, кайып кабарлары... кыскасы бардык нерселердин эскерме - баяны бар. Аллах бул УЛУК МЫЙЗАМДЫ түшүрүп, аны Өз пайгамбарынын жүрөгүндө сактады. Абалкы момундар (сахабалар) аны пайгамбардын оозунан жазып алуу менен бирге жаттап, жүрөктөрүнө сактап, өздөрүнөн кийинки муундарга өткөрдү. Мына ушинтип, Куран Кыяматка чейин момундардын жүрөгүндө жана жазуу (китеп) түрүндө эч бир мааниси, эч бир сөз-тамгасы өзгөртүүгө учурабастан сакталып турат. Бул - Аллахтын убадасы! Бул - Аллахтын сактоосу!]]></footnotes>
</aya>
<aya number="10">
<translation><![CDATA[Чынында, Биз сенден мурда, абалкы жамааттарга да (сага окшогон) пайгамбарларды жибергенбиз.]]></translation>
<footnotes></footnotes>
</aya>
<aya number="11">
<translation><![CDATA[Алардан кимисине бир пайгамбар келчү болсо, аны мыскылдап күлүшкөн.]]></translation>
<footnotes></footnotes>
</aya>
<aya number="12">
<translation><![CDATA[Биз аны (мазактоону) кылмышкерлердин жүрөктөрүнө ушинтип салып койобуз.]]></translation>
<footnotes></footnotes>
</aya>
<aya number="13">
<translation><![CDATA[(Ошондуктан,) ага ыйман келтиришпейт. Мурункулардын (үлгүлүү) жолу өттү го!]]></translation>
<footnotes></footnotes>
</aya>
<aya number="14">
<translation><![CDATA[Эгер Биз аларга асмандан эшик ачып, алар андан көтөрүлө баштаса да, (ишенбей):]]></translation>
<footnotes></footnotes>
</aya>
<aya number="15">
<translation><![CDATA[«Көзүбүздү бойоп коюлду! Биз сыйкырланып калдык!» дешет.[1]]]></translation>
<footnotes><![CDATA[[1] Демек, аларга эч кандай моожиза пайда бербейт. Ошондой даражада “сокур” болуп калган адамдарды жазалоо үчүн Аллах азап-өлүм жиберет.]]></footnotes>
</aya>
<aya number="16">
<translation><![CDATA[Чынында, Биз асманда топ жылдыздарды жаратып, аларды көрүүчүлөр үчүн зыйнат кылып койдук.]]></translation>
<footnotes></footnotes>
</aya>
<aya number="17">
<translation><![CDATA[Жана асманды бардык каргыш тийген жин-шайтандардан сактадык. (Асманда Аллахтын кайып кабарлары бар. Жин-шайтандар ошол кабарларга жакын жолой албайт. Мунун себеби кийинки аятта.)]]></translation>
<footnotes></footnotes>
</aya>
<aya number="18">
<translation><![CDATA[Ал эми, (жин-шайтандардан) кимиси асман кабарларын уурдаганга аракет кылса, аны бир нурдуу жылдыз кууп жетет (жана өлтүрөт).]]></translation>
<footnotes></footnotes>
</aya>
<aya number="19">
<translation><![CDATA[Биз жерди(н үстүн) жайык кылып, анда тоолорду орноттук жана ар түрдүү пайдалуу нерселерди өстүрдүк.]]></translation>
<footnotes></footnotes>
</aya>
<aya number="20">
<translation><![CDATA[Жана жер үстүндө, силер үчүн жана силер ырыскы бере албай турган (кол астыңардагы) калк-макулуктар үчүн тиричилик (шарттарын) жараттык.[1]]]></translation>
<footnotes><![CDATA[[1] Аллах пенделерине ырыскы берүү үчүн аларга илхам берип, дыйканчылык, чарбачылык, өнөр-кесипчилик сыяктуу тиричилик шарттарын үйрөттү. Ал эми, адамдын кол астындагы кызматчыларына жана мал-жандыктарына да өзгөчө жашоо шарттарын Өзү жаратып берди. Адам кол астындагыларды “мен багып жатамын” деп текеберленбесин. Эгер Аллах себепчи кылбаса, ал өз ыктыяры менен бирөөгө эмес, өз курсагына да ырыскы таап бөре албайт.]]></footnotes>
</aya>
<aya number="21">
<translation><![CDATA[Бардык нерселердин казынасы Биздин алдыбызда. Биз андан эмнени (пендебизге) түшүрсөк, (мурдатан) белгиленген өлчөм (тагдыр) менен түшүрөбүз.]]></translation>
<footnotes></footnotes>
</aya>
<aya number="22">
<translation><![CDATA[Жана Биз (булуттарды) боозутуучу шамалдарды[1] жибердик. Кийин асмандан суу түшүрдүк жана аны менен силерди (эгиниңерди жана айбанаттарыңарды) сугардык. (О,инсандар!) Өзүңөр аны сактай албайт элеңер.[2]]]></translation>
<footnotes><![CDATA[[1] Булуттар шамал менен «кошулгандан» кийин гана жаандар “туулушу” илим тарабынан тастыкталган.
[2] Аллах асмандан жаанды түшүрүп, аны жер бетинде ар түрдүү ыкмалар менен сактайт. Ошол ыкмалардан бири - тоолордогу мөңгүлөр.]]></footnotes>
</aya>
<aya number="23">
<translation><![CDATA[Чынында, Биз гана тирилтип, Биз гана өлтүрөбүз. Жана Өзүбүз гана мурас алуучубуз.[1]]]></translation>
<footnotes><![CDATA[[1] Аллахтын “Мурас алуучу” болушу акыр-акыбетте ааламдын баары жоголуп, жалгыз Өзү гана калышы менен түшүндүрүлөт.]]></footnotes>
</aya>
<aya number="24">
<translation><![CDATA[Албетте, Биз силерден байыркыларды да, кийинкилерди да билгенбиз.]]></translation>
<footnotes></footnotes>
</aya>
<aya number="25">
<translation><![CDATA[(О, Мухаммад) Раббиңдин Өзү гана аларды (Кыяматка сот-сурак үчүн) чогултат. Чынында Ал Даанышмаи (жана) Билерман.]]></translation>
<footnotes></footnotes>
</aya>
<aya number="26">
<translation><![CDATA[Биз инсанды (Адам-Атаны) чалчык ылайдан (жана) кургап, зыңылдап калган чоподон жараттык.[1]]]></translation>
<footnotes><![CDATA[[1] Бул аяттагы "حَمَإٖ مَّسۡنُونٖ" жыты жана өңү өзгөрүп калган чалчык ылай. Ал эми, "صَلۡصَٰلٖ" болсо, ачытылып ийлегендеи кийин, жакшы кургап, зыңылдак добуш чыгарып калган чопо.]]></footnotes>
</aya>
<aya number="27">
<translation><![CDATA[Андан мурда жиндерди(н атасы Иблисти) жалындуу оттон жаратканбыз.]]></translation>
<footnotes></footnotes>
</aya>
<aya number="28">
<translation><![CDATA[(О, Мухаммад, эстегин) бир кезде Раббиң периштелерге: «Албетте, Мен карарган ылайдан жасалган чоподон Адам жаратамын.]]></translation>
<footnotes></footnotes>
</aya>
<aya number="29">
<translation><![CDATA[Качан аны(н дене түзүлүшүн) жасап, ага Өзүмдүн Рухумдан үйлөгөндө (жан киргизгенде) ага (урмат көргөзүп) сажда кылып жыгылгыла» - деди.]]></translation>
<footnotes></footnotes>
</aya>
<aya number="30">
<translation><![CDATA[Бардык периштелер сажда кылышты.]]></translation>
<footnotes></footnotes>
</aya>
<aya number="31">
<translation><![CDATA[Бир гана Иблис сажда кылуучулар менен (бирге) сажда кылуудан баш тартты.]]></translation>
<footnotes></footnotes>
</aya>
<aya number="32">
<translation><![CDATA[(Аллах): «0о, Иблис! Эмне үчүн сен сажда кылуучулардан болбодуң?!» - деди.]]></translation>
<footnotes></footnotes>
</aya>
<aya number="33">
<translation><![CDATA[«Мен (эч качан) адамга сажда кылбаймын! (Себеби,) Сен аны чалчык ылай - чоподон жараттың. (А, мен оттон жаралганмын)» - деди.]]></translation>
<footnotes></footnotes>
</aya>
<aya number="34">
<translation><![CDATA[(Аллах) Айтты: «Анда, Бейиштен жогол! Сен айдалдың!]]></translation>
<footnotes></footnotes>
</aya>
<aya number="35">
<translation><![CDATA[Сага Кыяматка чейин каргыш болсун!»]]></translation>
<footnotes></footnotes>
</aya>
<aya number="36">
<translation><![CDATA[(Иблис) Айтты: «О, Раббим! Анда мага, алар кайра тирилүүчү күнгө (Кыяматка) чейин (өлбөй жашаганга) мөөнөт бер!»]]></translation>
<footnotes></footnotes>
</aya>
<aya number="37">
<translation><![CDATA[(Аллах) айтты: «Албетте, сен мөөнөт берилгендерден болдуң]]></translation>
<footnotes></footnotes>
</aya>
<aya number="38">
<translation><![CDATA[белгилүү убакытка чейин».]]></translation>
<footnotes></footnotes>
</aya>
<aya number="39">
<translation><![CDATA[(Иблис) айтты: «О, Раббим! Мени адаштырганың үчүн мен аларга жердеги(күнөө нерсе)лерди кооз көргөзүп, бардыгын азгырамын!]]></translation>
<footnotes></footnotes>
</aya>
<aya number="40">
<translation><![CDATA[Алардын арасынан ыкластуу пенделериңден башкасын.[1]]]></translation>
<footnotes><![CDATA[[1] Демек, ким ыкластуу (ыйманы жалаң Аллах үчүн) болсо, аларга шайтандын азгырыгы таасир этпейт.]]></footnotes>
</aya>
<aya number="41">
<translation><![CDATA[(Аллах) айтты: «Бул - Мага (алып келүүчү) туура жол.]]></translation>
<footnotes></footnotes>
</aya>
<aya number="42">
<translation><![CDATA[Албетте, Менин (ыкластуу) пенделеримдин үстүндө бийлигиң жок! Бир гана адашкандардан болуп, сага ээрчигендерге (өкүмүң өтөт).]]></translation>
<footnotes></footnotes>
</aya>
<aya number="43">
<translation><![CDATA[Сени ээрчигендердин бардыгына убада жайы, албетте, тозок!]]></translation>
<footnotes></footnotes>
</aya>
<aya number="44">
<translation><![CDATA[Анын (биринен бири төмөн жайгашкан) жети дарбазасы бар. Ар бир дарбазадан алардын бөлүк-бөлүк топтору (күнөөлөрүнүн даражаларына жараша азап чегип киришет).]]></translation>
<footnotes></footnotes>
</aya>
<aya number="45">
<translation><![CDATA[Чынында, (күнөөдөн) сактанган адамдар булактарда, бейиштерде.]]></translation>
<footnotes></footnotes>
</aya>
<aya number="46">
<translation><![CDATA[(Биз аларга:) «Тынчтык, саламаттык менен бейишке киргиле» (дедик).]]></translation>
<footnotes></footnotes>
</aya>
<aya number="47">
<translation><![CDATA[Биз алардын көкүрөктөрүндө болгон (кек-көралбастык) сыяктуу нерселерди сууруп алганбыз. Алар бири-бирине бет-маңдай, дос-бурадар болушуп, сөрүлөрдө (отурушат).]]></translation>
<footnotes></footnotes>
</aya>
<aya number="48">
<translation><![CDATA[Бейиште аларды кайгы-муң баспайт жана эч качан ал жерден чыгарылышпайт.]]></translation>
<footnotes></footnotes>
</aya>
<aya number="49">
<translation><![CDATA[(О, Мухаммад!) Пенделериме кабар бер: Мен гана (тообо кылгандарды) Кечирүүчү Ырайымдуумун!]]></translation>
<footnotes></footnotes>
</aya>
<aya number="50">
<translation><![CDATA[Чынында менин азабым - жан ооруткан азап!]]></translation>
<footnotes></footnotes>
</aya>
<aya number="51">
<translation><![CDATA[(О, Мухаммад), аларга Ибрахимдин меймандары жөнүндөгү кабарды жеткир:[1]]]></translation>
<footnotes><![CDATA[[1] Ибрахимдин меймандары Лут пайгамбардын коомуна Аллахтын азабын алып келген, жаш жигит кейпиндеги периштелер.]]></footnotes>
</aya>
<aya number="52">
<translation><![CDATA[Бир кезде алар анын алдына «салам» деп киришти. (Ибрахим) «Чынында, биз силерден коркуп жатабыз» - деди.]]></translation>
<footnotes></footnotes>
</aya>
<aya number="53">
<translation><![CDATA[«Коркпогун, дешти алар, - биз албетте, сага илимдүү бир перзенттин сүйүнчүсүн билдиребиз».[1]]]></translation>
<footnotes><![CDATA[[1] Периштелер кабарын берген бул “илимдүү бала” Исхак болчу.]]></footnotes>
</aya>
<aya number="54">
<translation><![CDATA[(Ибрахим) айтты: «Мага карылык келгенде сүйүнчүлөп жатасыңарбы? Эмне менен сүйүнчүлөйсүңөр?”]]></translation>
<footnotes></footnotes>
</aya>
<aya number="55">
<translation><![CDATA[«Биз сага акыйкатты сүйүнчүлөдүк. Эми, сен үмүтү жоктордон болбогун» дешти.]]></translation>
<footnotes></footnotes>
</aya>
<aya number="56">
<translation><![CDATA[(Ибрахим) айтты: «Раббисинин ырайымынан залым адамдар гана үмүтсүз болушат.]]></translation>
<footnotes></footnotes>
</aya>
<aya number="57">
<translation><![CDATA[(Дагы мындай) деди: «О, элчилер, эмне жумуш менен келдиңер?»]]></translation>
<footnotes></footnotes>
</aya>
<aya number="58">
<translation><![CDATA[Айтышты: «Биз кылмышкер коомго (аларды жазалоо үчүн) жиберилгенбиз.]]></translation>
<footnotes></footnotes>
</aya>
<aya number="59">
<translation><![CDATA[Бирок, Луттун үй-бүлөсүнүн бардыгын куткарабыз.]]></translation>
<footnotes></footnotes>
</aya>
<aya number="60">
<translation><![CDATA[Аялынан башкасын. Биз, аны (Аллахтын буйругу менен, азапта) калуучулардан болот деп өкүм кылдык».]]></translation>
<footnotes></footnotes>
</aya>
<aya number="61">
<translation><![CDATA[Элчилер Луттун үй-бүлөсүнө келгенде,]]></translation>
<footnotes></footnotes>
</aya>
<aya number="62">
<translation><![CDATA[Ал: «Силер бейтааныш коомсуңар(бы)?» - деди.]]></translation>
<footnotes></footnotes>
</aya>
<aya number="63">
<translation><![CDATA[(Элчилер) айтышты: «Жок, биз бузулган коомуң күмөн санаган нерсени (азапты) алып келдик.]]></translation>
<footnotes></footnotes>
</aya>
<aya number="64">
<translation><![CDATA[Биз сага чындыкты гана алып келдик. Биз чынчылбыз.]]></translation>
<footnotes></footnotes>
</aya>
<aya number="65">
<translation><![CDATA[Эми, түндүн бир бөлүгүндө (таңга маал) үй-бүлөңдү (айылдан) алып чык дагы, өзүң артынан түш. Силерден эч бир адам карбаластабасын (тез баскыла) жана буюрулган тарапка көте бергиле».]]></translation>
<footnotes></footnotes>
</aya>
<aya number="66">
<translation><![CDATA[Биз ага (Лутка) таңга маал ошол (бузук) коомдун «куйругу кыркылышы»[1] жөнүндөгү ушул буйрукту вахий кылдык.]]></translation>
<footnotes><![CDATA[[1] «Куйругу кыркылат» деген сөз алардан эч укум-тукум калбай, бардыгы кыйрайт деген мааниде.]]></footnotes>
</aya>
<aya number="67">
<translation><![CDATA[Анан, шаардын (бузук) элдери сүйүнгөн бойдон жетип келишти.[1]]]></translation>
<footnotes><![CDATA[[1] Себеби, алар бачабаз адамдар эле. Луттун үйүнө эки сулуу жигит келди деген кабарды Луттун ыймансыз аялынан укканда, ошол эки “сулуу жигиттин” ышкысында жарышып келип, көздөрү кызарып турушту.]]></footnotes>
</aya>
<aya number="68">
<translation><![CDATA[(Лут): «Булар менин мейманым. Мени шерменде кылбагыла!]]></translation>
<footnotes></footnotes>
</aya>
<aya number="69">
<translation><![CDATA[Аллахтан корккула! Абийиримди төкпөгүлө!» – деди.]]></translation>
<footnotes></footnotes>
</aya>
<aya number="70">
<translation><![CDATA[(Бузукулар) айтты: «Биз сени ааламдардан кайтарбадык беле?!»[1]]]></translation>
<footnotes><![CDATA[[1] “Ааламдын ар жагынан келген адамдарды үйүңө жашырбай жүр” дебедик беле”]]></footnotes>
</aya>
<aya number="71">
<translation><![CDATA[(Лут): «Эгер бул иштен кайра тартпасаңар, мына, менин кыздарым» деди.[1]]]></translation>
<footnotes><![CDATA[[1] Лут бул сөзү менен кыздарын аларга сунуш кылган жок. Анткени, пайгамбар – эл атасы. Коомдогу бардык аялдар, анын арасында бачабаздардын аялдары дагы Луттун кыздары болуп саналгандыктан, Луттун бул сөзүн "өз аялдарыңар менен эле кумарыңарды кандыра бергиле, бачабаздык кылбагыла" деген мааниде түшүнүлөт.]]></footnotes>
</aya>
<aya number="72">
<translation><![CDATA[(О, Мухаммад!) Өмүрүңө ант, алар (ышкы-кумардын) мастыгында көздөрүнө эч нерсе көрүнбөй калган эле![1]]]></translation>
<footnotes><![CDATA[[1] Ошондуктан, Луттун сөзү аларга таасир бербеди. Бирок, эки жигит-периште Лутка абалды түшүндүрүп, көздөн кайым болуп кетишти. Лут дагы үй-бүлөсүн чыгарып кетти. Аялы артта калып калган...]]></footnotes>
</aya>
<aya number="73">
<translation><![CDATA[Анан, Күн чыгаар мезгилде аларды (коркунучтуу) ач айкырык кармады.[1]]]></translation>
<footnotes><![CDATA[[1] Кайыптан келген бул айкырык азаптын башталышы болчу.]]></footnotes>
</aya>
<aya number="74">
<translation><![CDATA[Анан Биз шаардын асты жагын үстүнө көңтөрүп, алардын үстүнө чопо-таштарды жамгырдай жаадырдык!]]></translation>
<footnotes></footnotes>
</aya>
<aya number="75">
<translation><![CDATA[Албетте бул окуяда парасаттуу адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="76">
<translation><![CDATA[Ал (ойрон болгон шаар) кан жолдун боюнда.[1]]]></translation>
<footnotes><![CDATA[[1] Ары-бери өткөндөр анын урандыларын көрүп, каапырлардын акыбети кандай болоорун билсин!]]></footnotes>
</aya>
<aya number="77">
<translation><![CDATA[Албетте, мында момун адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="78">
<translation><![CDATA[Бак-бостон кожоюндары залым (каапыр) болушкан.[1]]]></translation>
<footnotes><![CDATA[[1] Булар Шуайб пайгамбардын кооз-сонун бак-бостондуу мекенде бай-бардар турмушта жашаган коому. Бирок, ушул нээматка шүгүр кылып, жалгыз Аллахка сыйынып жашоонун ордуна таш-таразадан кыянат кылуу адатын өнөкөт кылып алышкан. Шуайб аларды ак жолго кайтарууга ар канча аракет кылса да пайда бербей, кайра динге душманчылыктары күчөй бергенде Аллах аларга да ач айкырык жиберип, кыйратып салган.]]></footnotes>
</aya>
<aya number="79">
<translation><![CDATA[Биз алардан да өч алдык! Чынында, экөө (Лут коому менен Шуайб коому) тең кең жолдун боюнда.]]></translation>
<footnotes></footnotes>
</aya>
<aya number="80">
<translation><![CDATA[«Хижр» (өрөөнүнүн) жашоочулары да пайгамбарларды «жалганчы» дешти.[1]]]></translation>
<footnotes><![CDATA[[1] “Хижр” бул Хижаз жериндеги бир өрөөндүн аты. Ал жерде күч кубаттуу элдер Салих пайгамбардын коому жашаган. Алар Салихтин пайгамбарчылыгын жалганга чыгарып, Жалгыз Аллахка сыйынбай коюшат. Бардык пайгамбарлар бир Аллах тарабынан жөнөтүлүп, дааваттарынын мазмуну дагы бир болгондуктан, кимде-ким бир гана пайгамбарга ишенбесе, бардык пайгамбарларга ишенбеген болуп саналат. Ошондуктан аятта бир гана Салихти жалганчыга чыгарган коом жөнүндө “Пайгамбарларды жалганчыга чыгарды” деп айтылууда.]]></footnotes>
</aya>
<aya number="81">
<translation><![CDATA[Биз аларга аят-моожизаларыбызды (жи)бергенде, андан жүз бурушту.]]></translation>
<footnotes></footnotes>
</aya>
<aya number="82">
<translation><![CDATA[Алар тоолордун боорун оюп-жонуп үйлөр куруп, тынч-аман жүрүшкөн.]]></translation>
<footnotes></footnotes>
</aya>
<aya number="83">
<translation><![CDATA[Анан, аларды да таң мезгилинде (капысынан) ач айкырык кармап, (кыйрап калышты).]]></translation>
<footnotes></footnotes>
</aya>
<aya number="84">
<translation><![CDATA[Жасаган нерселери аларга пайда берген жок![1]]]></translation>
<footnotes><![CDATA[[1] Аллахтын азабы келгенде таштан жасалган үй болобу, санаксыз аскер болобу же ашып-ташкан мал-мүлкү болобу, эч бири пайда бербейт.]]></footnotes>
</aya>
<aya number="85">
<translation><![CDATA[Биз асмандарды, Жерди жана экөөнүн арасындагы нерселерди Акыйкат менен жараттык. Саат (Кыямат) сөзсүз келүүчү. Сен (оо, Мухаммад, наадан адамдардан) сылык-сыпаа жүз үйүр.]]></translation>
<footnotes></footnotes>
</aya>
<aya number="86">
<translation><![CDATA[Албетте, сенин Раббиң - Ал гана (бардык макулуктарды) Жаратуучу, Билүүчү!]]></translation>
<footnotes></footnotes>
</aya>
<aya number="87">
<translation><![CDATA[Биз сага кайталануучудан жетини жана Улук Куранды бердик.[1]]]></translation>
<footnotes><![CDATA[[1] Бул аяттагы “жети кайталаиуучу” алар: «Бакара», «Аалы Имран», «Ниса», «Маида», «Аньам», «Аьраф», «Анфал» жана «Тауба» сүрөлөрүнөн турган жети узун сүрөлөр же болбосо, жети аяттан турган жана намаздын ар бир ирекетинде кайталана турган “Фатиха” сүрөсү.]]></footnotes>
</aya>
<aya number="88">
<translation><![CDATA[Алардын (каапырлардын) арасынан бир нече тайпаларга берген Биздин нээматтарыбызга карабай (көңүл бурбай) эле кой. (Ошондой эле, эгер баштарына Аллахтын бир азабы түшсө) аларга кайгырба! (Мээримдүүлүк) канатыңды ыймандууларга жайгын!]]></translation>
<footnotes></footnotes>
</aya>
<aya number="89">
<translation><![CDATA[Айт: «Мен (башыңарга келүүчү азап жөнүндө) анык эскертүүчүмүн!]]></translation>
<footnotes></footnotes>
</aya>
<aya number="90">
<translation><![CDATA[Ошондой эле, Биз бөлүүчүлөргө (азап) түшүрдүк.]]></translation>
<footnotes></footnotes>
</aya>
<aya number="91">
<translation><![CDATA[Алар Куранды бөлүктөргө ажыратышты![1]]]></translation>
<footnotes><![CDATA[[1] Мекке мушриктеринин кээ бирлери Куранды "бул сыйкыр" десе, башкалары "жок, бул бакшылык" деп, ар кандай бөлүктөргө бөлүнүшкөн. Ошондой эле, яхудилер менен христиандар дагы Куран аяттарынын арасынан өз каалоолоруна дал келгенин гана "туура" деп тастыктап, калганына ишенбей коюу менен Куранды ажыратышкан. Алар өздөрүнө түшүрүлгөн Тоорат менен Инжил китептериндеги көп аяттардын маанисин да ушул сыяктуу бөлүп, бурмалашкан.]]></footnotes>
</aya>
<aya number="92">
<translation><![CDATA[Раббиңе ант! Биз алардын бардыгын суракка тартабыз.]]></translation>
<footnotes></footnotes>
</aya>
<aya number="93">
<translation><![CDATA[жасаган иштерине жараша!]]></translation>
<footnotes></footnotes>
</aya>
<aya number="94">
<translation><![CDATA[(Сен аларга көңүл бурбай) буюрулган ишке умтул жана мушриктерден жүз бур!]]></translation>
<footnotes></footnotes>
</aya>
<aya number="95">
<translation><![CDATA[Албетте, сени шылдыңдаган адамдарга Өзүбүз жетиштүүбүз.]]></translation>
<footnotes></footnotes>
</aya>
<aya number="96">
<translation><![CDATA[Алар Аллахка дагы башка «кудайларды» кошуп (шерик кылып) алышкан. Жакында (иштеринин натыйжасын) билишет.]]></translation>
<footnotes></footnotes>
</aya>
<aya number="97">
<translation><![CDATA[Билебиз, алардын айткандарынан көкүрөгүң кысылып турат.]]></translation>
<footnotes></footnotes>
</aya>
<aya number="98">
<translation><![CDATA[Эми сен (көкүрөгүң кайра кең болушу үчүн) Раббиңе (көп) тасбих (мактоо) айтып, (көбүрөөк) сажда кылуучулардан бол!]]></translation>
<footnotes></footnotes>
</aya>
<aya number="99">
<translation><![CDATA[Жана сага өлүм келгенге чейин Раббиңе гана ибадат кыл!]]></translation>
<footnotes></footnotes>
</aya>
</sura>
<sura number="16">
<aya number="1">
<translation><![CDATA[(Эй, мушриктер!) Аллахтын буйругу (азабы) келип калды. Силер аны шаштырбай эле койгула! Алардын ширктеринен Аллах Бийик жана Аруу!]]></translation>
<footnotes></footnotes>
</aya>
<aya number="2">
<translation><![CDATA[«Аллах пенделеринин арасынан каалагандарына Өз амири менен: “(Адамдарга) эскерткиле: Эч бир сыйынууга татыктуу кудай жок, Мен гана бармын! Менден гана корккула!” – деген вахий менен периштелерди түшүрөт».]]></translation>
<footnotes></footnotes>
</aya>
<aya number="3">
<translation><![CDATA[Асмандар менен жерди Акыйкат менен жараткан (Аллах) алардын ширктеринен Жогору - Бийик!]]></translation>
<footnotes></footnotes>
</aya>
<aya number="4">
<translation><![CDATA[Ал инсанды бир тамчы «суудан» жаратты эле, капысынан (Өзүнө) анык душман болуп чыга келди!]]></translation>
<footnotes></footnotes>
</aya>
<aya number="5">
<translation><![CDATA[Ал айбанаттарды жаратты. Аларда силер үчүн (көп) пайдалар, жылуулуктар бар.[1] Силер алардын этинен да жейсиңер.]]></translation>
<footnotes><![CDATA[[1] Инсан айбанаттардын жүнүнөн, терисинен жылуу кийимдерди, боз үйлөрдү жасайт.]]></footnotes>
</aya>
<aya number="6">
<translation><![CDATA[(Малыңар жайлоого) жайылганда жана (кечинде) кайтканда да силер үчүн кооздук бар.]]></translation>
<footnotes></footnotes>
</aya>
<aya number="7">
<translation><![CDATA[(Айбандар) силердин жүгүңөрдү, зор машакат менен гана жете ала турган (алыскы) шаар(лар)га ташып берет. Чынында Раббиңер силерге Ырайымдуу, Мээримдүү!]]></translation>
<footnotes></footnotes>
</aya>
<aya number="8">
<translation><![CDATA[Ал силер минишиңер үчүн жана кооздук-сулуулук үчүн (ойноктогон) аттарды, качырларды жана эшектерди (жаратты).[1] Жана силер билбеген нерселерди да жаратат.[2]]]></translation>
<footnotes><![CDATA[[1] Аллах бул аятта эшек, качыр жана аттарды “миниш жана кооздук үчүн” жараткандыгын айтууда.”Этин жешиңер үчүн” деген жок. Себеби, эшек менен качырдын эти желбейт. Жылкыны да этин жеш максатында союуу дурус эмес. Максат: азайып кетпесин. Эгер азайып кетүү коркунучу жок болсо, жегенден зыян (күнөө) жок.
 [2] Бул аяттагы “силер” деген сөз сахабаларга багытталган. Аллах таала келечекте сахабаларга маалым болбогон “аттарды” жаратамын деди. Ал “аттардан” максат азыркы күндөгү минүүгө, учууга, сууда сүзүүгө пайдаланылып жаткан ар түрдүү темир “аттар” болушу да мүмкүн. Аллах Билүүчү.]]></footnotes>
</aya>
<aya number="9">
<translation><![CDATA[Туура жолго баштоо - Аллахтын вазыйпасы. Жолдордун арасында ийри жолдор да бар.[1] Эгер кааласа бардыгыңарды туура жолго баштамак.]]></translation>
<footnotes><![CDATA[[1] Аллахтын жолуна каршы келген жолдордун баары ийри жолдор.]]></footnotes>
</aya>
<aya number="10">
<translation><![CDATA[Ал силерге асмандан суу түшүрдү. Ичер сууңар да ошондон, жаныбарларды бага турган чөп-дарак да ошондон.]]></translation>
<footnotes></footnotes>
</aya>
<aya number="11">
<translation><![CDATA[(Аллах) ал суу менен силердин пайдаңар үчүн өсүмдүктөрдү, зайтунду, курмаларды, жүзүмдөрдү жана түрдүү мөмөлөрдү өстүрөт. Албетте, буларда, пикир кылган элдер үчүн (Аллахтын кудурет- даанышмандыгын билдирген) далилдер бар.]]></translation>
<footnotes></footnotes>
</aya>
<aya number="12">
<translation><![CDATA[Дагы (Аллах) силерге Айды, Күндү жана Түн менен Күндүздү моюн сундуруп койду. Анын амири менен жылдыздар да силерге моюн сундурулган. Албетте, мында акылын иштеткен адамдар үчүн далилдер бар.]]></translation>
<footnotes></footnotes>
</aya>
<aya number="13">
<translation><![CDATA[Ал силер үчүн жер бетинде ар түркүн (пайдалуу) нерселерди жаратты. Албетте, бул нерседе эстеген адамдар үчүн (Аллахтын кудурет-даанышмандыгын билдирген) далил бар.]]></translation>
<footnotes></footnotes>
</aya>
<aya number="14">
<translation><![CDATA[Силер андан (балыктардын) бузулбаган, эт(ин) жешиңер үчүн Аллах силерге деңизди моюн сундурду. Анын (түбүнөн) өзүңөр такчу тагынчактарды чыгарып аласыңар. Сен анда (толкундарды) жарып сүзгөн кемени көрөсүң. (Аллах) Өзүнүн пазилетин үмүт кылып, (нээматтарына) шүгүр келтиришиңер үчүн (ушуларды жаратты).]]></translation>
<footnotes></footnotes>
</aya>
<aya number="15">
<translation><![CDATA[Ал силердин тең салмактуулугуңарды сактасын деп жер бетине (салмактуу) тоолорду кадап койду, Жана (силердин пайдаңар үчүн) дарыяларды, адашпай жүрүшүңөр үчүн жолдорду жана]]></translation>
<footnotes></footnotes>
</aya>
<aya number="16">
<translation><![CDATA[(ар түрдүү) белгилерди (жаратты. Ошол белгилердин бири болгон) жылдыздар менен алар жол табышат.]]></translation>
<footnotes></footnotes>
</aya>
<aya number="17">
<translation><![CDATA[Жараткан (Аллах) менен жарата албаган (“кудайлар”) теңби?! Эсиңерге келбейсиңерби?!]]></translation>
<footnotes></footnotes>
</aya>
<aya number="18">
<translation><![CDATA[Эгер Аллахтын нээматтарын санасаңар, бүтүрө албайсыңар. Албетте, Аллах Кечирүүчү, Боорукер.]]></translation>
<footnotes></footnotes>
</aya>
<aya number="19">
<translation><![CDATA[Аллах силердин купуя жана ашкере жасаган (бардык) ишиңерди билет.]]></translation>
<footnotes></footnotes>
</aya>
<aya number="20">
<translation><![CDATA[Алар (мушриктер) дуба (ибадат) кылып жаткан Аллахтан башка “кудайлары” эч нерсени жарата албайт, өздөрү жаратылган нерселер.]]></translation>
<footnotes></footnotes>
</aya>
<aya number="21">
<translation><![CDATA[Алар (жасалма кудайлар) тирүү эмес, өлүк, (Мушриктердин) качан тирилишин (Кыямат убактысын) да билбейт.]]></translation>
<footnotes></footnotes>
</aya>
<aya number="22">
<translation><![CDATA[Силердин кудайыңар - жалгыз Кудай (Аллах). Ал эми, Акыретке ишенбеген адамдардын жүрөктөрү (бул ишенимге) каршы чыгуучу. Алар (Аллахка баш ийүүдөн) текеберленишет.]]></translation>
<footnotes></footnotes>
</aya>
<aya number="23">
<translation><![CDATA[Эч шексиз, Аллах алардын ичине сактаган сырларын да ачык-ашкере иштерин да билип турат. Чынында, Ал текебер адамдарды сүйбөйт.[1]]]></translation>
<footnotes><![CDATA[[1] Башка бир аятта Аллах таала Өзүнө ибадат кылуудан текеберленген адамдар жөнүндө "Чынында, Мага ибадат кылуудан текеберленген адамдар жакында кордолгон абалда тозокко ташталат" деген.]]></footnotes>
</aya>
<aya number="24">
<translation><![CDATA[Эгер аларга: «(Мухаммадга) Раббиңер эмне түшүрдү эле» - деп айтылса, «Байыркылардын жомогу» - дешет.]]></translation>
<footnotes></footnotes>
</aya>
<aya number="25">
<translation><![CDATA[«Кыямат күнү күнөөлөрүн толугу менен, ал эми илимсиздиги себептүү (аларды) адаштырган адамдарынын күнөөлөрүн(үн бир бөлүгүн желкесине) көтөрүш үчүн (ошентишти). Уккула, алар көтөргөн «жүк» кандай жаман!»]]></translation>
<footnotes></footnotes>
</aya>
<aya number="26">
<translation><![CDATA[Алардан мурдагы (каапыр) коомдор дагы айлакерлик («сарайларын») жасашкан. Кийин Аллах алардын “сарайларына” келип, түбү менен омкоруп таштаганда, чатыр(ы) как чокуларына кулап түштү. Жана аларга байкабаган тараптан азап келди!]]></translation>
<footnotes></footnotes>
</aya>
<aya number="27">
<translation><![CDATA[Кийин, Кыямат күндө (Аллах) аларды кордоп: “Алар үчүн жан үрөп талашып, Мага шерик кылган «кудайларыңар» кайда калды!?» - дейт. Илимдүүлөр (ошондо): “Бүгүн каапырларга кордук жана кайгы!”- дешет.]]></translation>
<footnotes></footnotes>
</aya>
<aya number="28">
<translation><![CDATA[Өздөрүнө зулумдук кылган адамдардын жандарын периштелер сууруп алып жатканда, айласыз калышып, (бирок, күнөөсүн мойнуна албай): «Биз эч бир жаман иш жасабаган элек» - дешет. Жок, жасагансыңар! Аллах эмне кылганыңарды Билүүчү!]]></translation>
<footnotes></footnotes>
</aya>
<aya number="29">
<translation><![CDATA[Эми, анда түбөлүк кала турган тозок дарбазаларынан киргиле. Текебер адамдардын орду кандай жаман!]]></translation>
<footnotes></footnotes>
</aya>
<aya number="30">
<translation><![CDATA[Аллахтан корккон (такыба) адамдарга: “Раббиңер силерге эмнени түшүрдү эле, деп айтылганда “жакшылыкты” дешет. Жакшылык кылган адамдарга бул дүйнөдө да жакшылык бар. Бирок Акырет Үйү (дүйнөдөн) жакшы. Такыба кишилердин үйү (бейиш) кандай сонун!]]></translation>
<footnotes></footnotes>
</aya>
<aya number="31">
<translation><![CDATA[«Адн» бейиштери! Алар түбүнөн дарыялар аккан ошол бактарга киришет. Анын ичинде көңүл күсөгөн бардык нерселер бар. Аллах такыба кишилерди мына ушинтип сыйлайт.[1]]]></translation>
<footnotes><![CDATA[[1] Такыбалар - тозок азабын эстеп, Аллахтын жазасынан коркуп, күнөөлөрдөн өздөрүн сактаган адамдар. Такыбанын мааниси "коркуу".]]></footnotes>
</aya>
<aya number="32">
<translation><![CDATA[Такыба адамдардын (каапырчылыктан) таза жандарын периштелер алып жатканда: «Силерге салам (тынчтык) болсун! (жакшы) амалыңарга жараша, эми, бейишке киргиле!» - дешет.]]></translation>
<footnotes></footnotes>
</aya>
<aya number="33">
<translation><![CDATA[(Ал эми, каапырлар) өздөрүнө (жан алгыч) периштелер же болбосо Раббиңдин буйругу (азабы) келишинен башка нерсени күтпөйт. Алардан мурдагы(каапыр)лар дагы ошондой (ширк) амалдарды жасаган(да баштарына азан түшкөн). Аларга Аллах зулумдук кылбады, бирок, өздөрүнө-өздөрү зулумдук кылышты.]]></translation>
<footnotes></footnotes>
</aya>
<aya number="34">
<translation><![CDATA[Аларга (жаман) иштеринин жаман акыбети жетти. Баштарына (ишенбеген жана) мыскылдаган нерселери (азап) түштү.]]></translation>
<footnotes></footnotes>
</aya>
<aya number="35">
<translation><![CDATA[Мушриктер: «Эгер Аллах кааласа, биз Өзүнөн башка эч нерсеге ибадат кылбайт элек. Биз дагы, ата-бабаларыбыз дагы Анын (Аллахтын өкүмү) болмоюнча эч нерсени (өзүбүзгө) арам кылган эмеспиз” - дешет. Алардан мурдагы (каапыр)лар деле ушундай иш жасашкан. Пайгамбарлардын анык-таза жеткирүүдөн башка вазыйпасы жок.]]></translation>
<footnotes></footnotes>
</aya>
<aya number="36">
<translation><![CDATA[Биз ар бир элге «Аллахка гана ибадат кылгыла, (башка) “кудайлардан” алыс болгула (деп айта турган) пайгамбарларды жибергенбиз. Ал үммөттөрдөн кээ бирлерин Аллах туура жолго баштаган болсо, кээ бирөөлөрүнүн[1] башына адашуучулук түшкөн. Эми, жер бетинде саякат кылып, (пайгамбарлардын жолун) “жалган” дегендердин акыбети кандай болгонун көргүлө!]]></translation>
<footnotes><![CDATA[[1] Бул элдер өз ойлорунан чыккан күнөө иштерге берилип, адашууга түшүп, пайгамбарларга ашкере душманчылык кылганда, Аллах аларды кыйратып салган. Жер жүзүнүн ар кайсы жерлеринде алардын ойрон болгон шаарларынын чалдыбарлары гана калды.]]></footnotes>
</aya>
<aya number="37">
<translation><![CDATA[(О, Мухаммад!) Эгер сен аларды туура жолго баштоого (ар канча) аракет кылсаң деле, Аллах адаштыра турган пендени (эч качан) туура жолго баштабайт. (Натыйжада аларга азап түшөт. Ошондо) аларга эч жардамчы болбойт.]]></translation>
<footnotes></footnotes>
</aya>
<aya number="38">
<translation><![CDATA[Алар Аллахтын атына бекем ант ичип: “Аллах өлгөндөрдү тирилтпейт” - дешет. Жок, тирилтет! Өзүнүн акыйкат убадасы боюнча! Бирок, көпчүлүк адамдар (муну) биле бербейт. (Акыретте бардык адамдар тирилчү болсо, мунун себеби...)]]></translation>
<footnotes></footnotes>
</aya>
<aya number="39">
<translation><![CDATA[Аларга талашкан нерселерин(ин аныгын) көргөзүп коюу үчүн жана каапыр адамдар өздөрүнүн жалганчы экендиктерин билип алышы үчүн.]]></translation>
<footnotes></footnotes>
</aya>
<aya number="40">
<translation><![CDATA[Эгер Биз бир нерсени кааласак, ага: «Бол!» дешибиз менен ал болуп калат.]]></translation>
<footnotes></footnotes>
</aya>
<aya number="41">
<translation><![CDATA[(Мекке мушриктери тарабынан) зулумга дуушар кылынган соң, Аллахтын жолунда хижрат кылган адамдарга (ушул эле) дүйнөдө жакшылык даярдап койобуз.[1] Бирок, эгер билишсе, Акырет сыйлыгы чоңураак.]]></translation>
<footnotes><![CDATA[[1] Бул аяттагы "жакшылык" хижрат кылган адамдардын Медина эли тарабынан жакшы күтүп алынуусу, ал жерде мусулмандардын саны көбөйүп, душмандарын жеңип, кийинчерээк башка мамлекеттерди Исламдын курамына киргизип, (фатх кылып) ачуулары эле.]]></footnotes>
</aya>
<aya number="42">
<translation><![CDATA[Алар сабыр кылган жана Раббисине тобокел кылган адамдар.]]></translation>
<footnotes></footnotes>
</aya>
<aya number="43">
<translation><![CDATA[(О, Мухаммад!) Биз сенден мурда жалаң эркек кишилерди гана пайгамбар кылып жибергенбиз (жана) аларга (Дин-Шарият) вахий кылганбыз. (Эй, мушриктер), эгер билбесеңер илимдүүлөрдөн (Ыйык Китептерди билгендерден) сурагыла.]]></translation>
<footnotes></footnotes>
</aya>
<aya number="44">
<translation><![CDATA[(Биз пайгамбарларды) анык кабарлар, (жана башка ыйык) китептер менен (жибергенбиз). Биз сага (эң абзел) илим - Куранды түшүрдүк, адамдарга (Раббиси тарабынан) эмнелер келгенин баяндап берүүң үчүн. Кана эми, (ушулар жөнүндө) пикир кылышса!]]></translation>
<footnotes></footnotes>
</aya>
<aya number="45">
<translation><![CDATA[(Ислам менен пайгамбарга каршы) жаман айлакерликтерди жасаган адамдар, өздөрү сезбеген тараптан азап келип калышынан же болбосо, аларды жер жутуп жиберишинен (тынч бекен)?!]]></translation>
<footnotes></footnotes>
</aya>
<aya number="46">
<translation><![CDATA[Же болбосо, (бейкапар) саякат кылып жүргөн мезгилинде аларды (капыстан,) кутулбай турган таризде (азап) кармап калышынан,]]></translation>
<footnotes></footnotes>
</aya>
<aya number="47">
<translation><![CDATA[Же жүрөгү (бир жамандыкты сезип) коркуп турган убакытта (азап) кармашынан (тынч бекен)?! Чынында, силердин Раббиңер Ырайымдуу, Боорукер.[1]]]></translation>
<footnotes><![CDATA[[1] Күнөөкөр адамдарды жок кылууга эч шашылбай, Өзүмө кайтып калышаар деп, азабын кечиктирип, тап-такыр оңолгус болуп, чектен чыгып кеткенге чейин мөөнөт берет.]]></footnotes>
</aya>
<aya number="48">
<translation><![CDATA[Алар (шектенгендер) Аллах жараткан нерселерге карашпайбы? Алардын көлөкөсү, (Аллахтын кудуретине) моюн сунуп, сажда кылган абалда оңго-солго ийилип жатканын көрбөй жатышабы?!]]></translation>
<footnotes></footnotes>
</aya>
<aya number="49">
<translation><![CDATA[Аллахка асмандар жана жердеги жаныбарлардын бардыгы жана (улуу) периштелер дагы эч текеберленбей сажда кылышат.]]></translation>
<footnotes></footnotes>
</aya>
<aya number="50">
<translation><![CDATA[(Себеби) Алар үстүлөрүндөгү Раббисинен коркушат жана өздөрүнө буюрулган нерсени (дароо) аткарышат.]]></translation>
<footnotes></footnotes>
</aya>
<aya number="51">
<translation><![CDATA[Аллах айтты: “(Мага дагы бирөөнү шерик кылып) эки кудай тутуп албагыла! Чынында Ал - Жалгыз Кудай! (Демек, жалгыз) Өзүмдөн гана корккула!”]]></translation>
<footnotes></footnotes>
</aya>
<aya number="52">
<translation><![CDATA[(Анткени,) жер-асмандардагылардын бардыгы Анын мүлкү. Дин (ибадат-сыйынуу) дагы бүт бойдон Өзүнө гана таандык. Эмне, силер Аллахтан башкадан коркосуңарбы?!]]></translation>
<footnotes></footnotes>
</aya>
<aya number="53">
<translation><![CDATA[Силерде болгон (көрүнгөн жана көрүнбөгөн) нээматтардын бардыгы Аллахтан. Кийин (силер, эй, мушриктер) өзүңөргө бир апаат-зыян жеткенде (гана) Аллахка жалбаруудасыңар.]]></translation>
<footnotes></footnotes>
</aya>
<aya number="54">
<translation><![CDATA[Анан, Өзү силерден балээни арылткан соң, бир тобуңар Раббисине (башкаларды) шерик кыла баштады.]]></translation>
<footnotes></footnotes>
</aya>
<aya number="55">
<translation><![CDATA[Биз берген нээматтарга шүгүр кылбай коюу үчүн. (Жыргал жашооңордон) пайдалана бергиле. Жакында (адашканыңарды) билип аласыңар!]]></translation>
<footnotes></footnotes>
</aya>
<aya number="56">
<translation><![CDATA[Жана (мушриктер) эч нерсени билбеген «кудайларына» Биз ырыскы кылып берген нерселерден үлүш ажыратышат.[1] Аллахка ант, өзүңөр ойлоп тапкан (бул) жалгандар жөнүндө (Кыяматта) суракка тартыласыңар!]]></translation>
<footnotes><![CDATA[[1] Алар өздөрүнүн түшүмдөрүнөн жана айбанаттарынан "мунусу Аллах үчүн, а мунусу кудайларыбыз үчүн" деп бөлүштүрүшкөн.]]></footnotes>
</aya>
<aya number="57">
<translation><![CDATA[Алар (“Периштелер Аллахтын кыздары” деп) Аллахка кыздарды таңуулашат. Аллах (перзенти болуудан) Таза! Өздөрүнө болсо жакканын (уул перзенттерди) арнашат.]]></translation>
<footnotes></footnotes>
</aya>
<aya number="58">
<translation><![CDATA[Эгер бирөө-жарымы кыз перзент (көргөнү) жөнүндө «куш кабар» алчу болсо, ачуусун ичине жута берип жүзү карарып чыгат.]]></translation>
<footnotes></footnotes>
</aya>
<aya number="59">
<translation><![CDATA[(Анан)“сүйүнчүнүн” жамандыгынан (арданып) эл көзүнөн жашынып жүрүшөт (жана) “кыз перзентти кордолгон абалда (болсо да) алып калуу керекпи, же болбосо топурак түбүнө (тирүүлөй) көмүп салуу керекпи?” (деп ойлонушат). Алардын өкүмдөрү кандай жаман!]]></translation>
<footnotes></footnotes>
</aya>
<aya number="60">
<translation><![CDATA[Акыретке ыйман келтирбеген адамдарга эң төмөн сыпаттар таандык. Аллахка болсо, эң жогорку сыпаттар таандык. Ал - Кудуретгүү, Даанышман!]]></translation>
<footnotes></footnotes>
</aya>
<aya number="61">
<translation><![CDATA[Эгер Аллах (бул дүйнөдө) адамдарга каапырчылыгына жараша азап берчү болсо, жер бетинде кыбыраган жан калтырмак эмес!* Бирок, Аллах аларды(н азапталуусун) белгилүү убакытка (Кыяматка) чейин кечиктирет. Эми, алардын белгилүү убакыттары (ажалы) жеткенде, аны бир аз мөөнөткө да кечиктире алышпайт жана тездете да алышпайт.]]></translation>
<footnotes></footnotes>
</aya>
<aya number="62">
<translation><![CDATA[Алар өздөрү жактырбаганды (кыз перзентти) Аллахка таңуулашат. Тилдери болсо, аларга жакшылык (бул дүйнөдө бакыт, Акыретте бейиш) болушу жөнүндө жалганды сүйлөйт. (Бирок,) эч шексиз, аларга тозок бар жана ага эң абалкылардан болуп киришет.]]></translation>
<footnotes></footnotes>
</aya>
<aya number="63">
<translation><![CDATA[Аллахка ант, (о, Мухаммад), Биз сенден мурунку эл-үммөттөргө да пайгамбар жибергенбиз.[1] Бирок, кийин шайтан аларга (ширк) иштерин кооз көргөзүп, ошол күндөгү (дүйнөдөгү) башчылары болуп алган. Аларга кыйноочу азап бар.]]></translation>
<footnotes><![CDATA[[1] Алар элдерди Таухидге жалгыз Аллахка ибадат кылууга даават кылышкан.]]></footnotes>
</aya>
<aya number="64">
<translation><![CDATA[Биз сага, алар талашып калган маселелерди анык баяндап беришиң үчүн жана ыймандуу адамдарга Туура Жол, Ырайым болуш үчүн Китепти (Куранды) түшүрдүк.]]></translation>
<footnotes></footnotes>
</aya>
<aya number="65">
<translation><![CDATA[Аллах асмандан суу түшүрүп, аны менен жерди - өлгөнүнөн соң - тирилтти. Албетте, мында уга билген адамдар үчүн үлгү-сабак бар.]]></translation>
<footnotes></footnotes>
</aya>
<aya number="66">
<translation><![CDATA[Чынында, силер үчүн айбандарда (алардын жаратылышында) үлгү-сабак бар: Биз алардын ичиндеги акылет менен кандын арасынан, ичкендер үчүн жагымдуу болгон таза сүттү (чыгарып,) силерге ичиребиз.]]></translation>
<footnotes></footnotes>
</aya>
<aya number="67">
<translation><![CDATA[Дагы силер курмалардын, жүзүмдөрдүн мөмөлөрүнөн шарап[1] жана эң мыкты ырыскыларды аласыңар. Албетте, мында акылын иштеткен коом үчүн сабак бар.]]></translation>
<footnotes><![CDATA[[1] Бул сүрө арак арам боло элек мезгилде (Мекке шаарында) түшкөн. Кийин сахабалар Мединага көчүп келгенде арак (шарап) баскыч-баскычы менен тап-такыр арам кылынган.]]></footnotes>
</aya>
<aya number="68">
<translation><![CDATA[(О, Мухаммад) Сенин Раббиң бал аарыга (мындай деп) вахий-илхам кылды: “Уяларыңды тоолорго, дарактарга, адамдар жасай турган үйлөргө кургун!]]></translation>
<footnotes></footnotes>
</aya>
<aya number="69">
<translation><![CDATA[Андан кийин ар түрдүү мөмөлөрдөн жеп, Раббиң сен үчүн жасап койгон оңой-жеңил “жолдордон” (учун) жүргүн!” Анын (аарынын) ичинен ар түрдүү ичиле турган (бал) чыгат. Анда адамдар үчүн шыпаа бар. Албетте, мында (бал аарынын жашоосунда) пикир жүргүзгөн адамдар үчүн сабак бар.]]></translation>
<footnotes></footnotes>
</aya>
<aya number="70">
<translation><![CDATA[(О, инсандар), силерди Аллах жаратты. Кийин Өзү өлтүрөт. Силердин араңарда (бардык нерсени) билген соң эч нерсени билбей (эс-тутумун жоготуп) калышы үчүн эң төмөн жашоого (карылык мезгилге) кайтарылгандары да бар. Аллах - Билүүчү, Кудуреттүү.[1]]]></translation>
<footnotes><![CDATA[[1] Аллах таала дагы бир аятта мындай деген: «Аллах силерди алсыз жаратты. Алсыздыктан кийин күч-кубат берди. Анан күч-кубаттан кийин кайрадан алсыз жана картайган адам кылды. Ал Өзү каалагандай жаратат. Ал - Билүүчү, Кудуреттүү!».]]></footnotes>
</aya>
<aya number="71">
<translation><![CDATA[Аллах бирөөңөрдү башкаңардан ырыскыда (дүйнө-мүлктө) жогору кылды. Эми, ырыскысы бийик кылынгандар (өз каалоосу менөн) кол астындагы кулдарына ырысын (тең) бөлүштүрүп берип, дүйнө мүлктө баары тең болуп калышы мүмкүнбү? Аллахтын нээматын четке кагып жатышабы?![1]]]></translation>
<footnotes><![CDATA[[1] Адамдардын арасындагы бай киши өзүнө гана тиешелүү мүлктү кулдарына бөлүштүрүп берип, өзү да ошолордун бири болуп калуусун эч качан каалабаганы сыяктуу, Аллах таала дагы Өзү жараткан нерселерди Өзүнө шерик кылынуусун жана адамдар жалгыз Аллахка багытталышы зарыл болгон ибадат-сыйынууну башка "кудайларга" (Аллахтын кулдарына) бөлүп берип, аларды Аллах менен тең кылып коюууларын эч качан каалабайт! Инсаниятка өмүр деген нээматты Аллахтын бир Өзү берген соң, ибадатты да Анын бир Өзүнө багыттоо керек.]]></footnotes>
</aya>
<aya number="72">
<translation><![CDATA[Аллах силерге өзүңөрдөн жуп-жубай жаратып, (ал) жубайыңардан перзенттерди, неберелерди жаратып, силерге таза ырыскылардан берди. Эми, алар (Аллахтын жеке өзүнө сыйынуунун ордуна) жалган кудайларга ыйман келтирип жатышабы?! Аллахтын жакшылыгына каапыр болуп (тааныбай) жатышабы?!]]></translation>
<footnotes></footnotes>
</aya>
<aya number="73">
<translation><![CDATA[Жана алар, Аллахтан башка, өздөрүнө асмандар менен жерден эч кандай ырыскы өндүрүп бере албай турган, колунан эч нерсе келбей турган нерселерге ибадат кылышат.]]></translation>
<footnotes></footnotes>
</aya>
<aya number="74">
<translation><![CDATA[Аллахка эч нерсени окшотпогула! Албетте, Аллах билет, силер билбейсиңер!]]></translation>
<footnotes></footnotes>
</aya>
<aya number="75">
<translation><![CDATA[Аллах (“Аллахка эч нерсени окшотпогула!” деген сөзүнө) мисал келтирет: Эч нерсеге эгедер болбогон бир кул жана Биз көп ырыскы берген (бай) адам. Ал байлыгынан ашкересин-ашкере, көмүскөсүн-көмүскө садака кылат. Эми, ушул экөө окшош болобу?[1] Аллахка мактоолор! Бирок, муну көпчүлүгү билишпейт!]]></translation>
<footnotes><![CDATA[[1] Кул менен бай... экөө тең пенде боло туруп бири-бирине тең-окшош болбосо, анан кантип, бүт ааламдардын мүлкүнө ээ болгон жана бүт жан-жаныбарга ырыскы берип (садака) кылып жаткан Аллах эч нерсеге эгедер болбогон "кудайларга" кантип тең-окшош болсун?]]></footnotes>
</aya>
<aya number="76">
<translation><![CDATA[Аллах (дагы) эки адамды мисал келтирет: бирөөсү тап-такыр дүлөй: эч нерсеге ээ эмес. (Жадагалса, өзүнө-өзү да ээ эмес) бүт бойдон кожоюндуку. Кайда жиберсе да жакшылык келтирбейт. (Ушундай жаман кул). Эми, ушул киши менен туура жолдо жүрүп, адилетке буюрган (демек, көзү, кулагы бар, акылы бүтүн жана бай) адам тең болобу?[1]]]></translation>
<footnotes><![CDATA[[1] Ушул эки адам тең болбосо, сокур сыяктуу эч нерсени көрө албаган, дүлөй сыяктуу эч нерсени уга албаган, өэүнө-өэү да эгедер боло албаган таш-кудай, жыгач-кудай, адам-кудай...жана башка толгон-токой жалган кудайлар, Угуучу, Көрүүчү, бүг ааламдарга Кожоюн жана Адил-Даанышман Аллах таалага кантип тең болуп калсын? Аллахка ошолорду теңеп, Аллахка кошуп ошолорго дуба-ибадат кылып жаткан адамдардын акылынан да төмөн акыл барбы?!]]></footnotes>
</aya>
<aya number="77">
<translation><![CDATA[Асмандар жана жердин кайып нерселери(нин билими) Аллахтын гана алдында.[1] Ал эми, Кыяматтын болушу көз ачып-жумгуча же андан да тезирээк. Албетте, Аллах ар нерсеге Кудуреттүү.]]></translation>
<footnotes><![CDATA[[1] Ошондой кайып нерселердин бири - Кыяматтын болоор убактысын да Аллахтан башка эч ким билбейт.]]></footnotes>
</aya>
<aya number="78">
<translation><![CDATA[Аллах силерди апаңардын курсагынан чыгарды. Силер (ал кезде) эч нерсе билбейт элеңер. Анан силерге кулак, көз жана жүрөктөрдү берди. Кана эми, шүгүр кылсаңар?!]]></translation>
<footnotes></footnotes>
</aya>
<aya number="79">
<translation><![CDATA[Асман койнунда туткун болгон куштарга карашпайбы? Аларды (абада) Аллахтан башка ким кармап турат?! Албетте, мында ыймандуу адамдар үчүн (Аллахтын кудуретине ишаарат кылган) белгилер бар!]]></translation>
<footnotes></footnotes>
</aya>
<aya number="80">
<translation><![CDATA[Аллах силер үчүн үйүңөрдү тынч мекен кылды жана айбандардын терилеринен көчүп-конуп жүргөнүңөрдө жеңил болгон үйлөрдү жасап берди. Жана алардын жүндөрүнөн, тыбыттарынан, кылдарынан бир мезгилге (Кыяматка) чейин (керектелүүчү) буюмдарды жана матааларды (жаратты).]]></translation>
<footnotes></footnotes>
</aya>
<aya number="81">
<translation><![CDATA[Аллах Өзү жараткан нерселерден көлөкө-башпаанектерди, тоолордон үңкүр-үйлөрдү жасап берди. Дагы силер үчүн ысыктан сактаган кийимдерди жана (өз-ара) соккуңардан сактай турган,(зоот) кийимдерди жаратты. (Аллах) силерге мына ушинтип Өз нээматын толук берет. Кана эми (силер да толук) мусулман болсоңор?!]]></translation>
<footnotes></footnotes>
</aya>
<aya number="82">
<translation><![CDATA[(О, Мухаммад!) Эгер (наасааттан) жүз бурушса, (артынан түшүп алба) сенин милдетиң анык жеткирүүдөн гана турат.]]></translation>
<footnotes></footnotes>
</aya>
<aya number="83">
<translation><![CDATA[Алар Аллахтын нээматын таанып-билип эле турушат. Бирок, кийин моюнга албай коюшат. Алардын көпчүлүгү каапырлар.]]></translation>
<footnotes></footnotes>
</aya>
<aya number="84">
<translation><![CDATA[Биз аларды кайра тирилткен (Кыямат) Күндө ар бир үммөттөн (бирден) күбөнү алып келебиз.[1] Кийин каапырлар үчүн (кечирим суроого) уруксат берилбейт жана (кайрадан жашап келүүгө да) кайтарылышпайт.]]></translation>
<footnotes><![CDATA[[1] Бул күбөлөр ошол элдердин пайгамбарлары. Алар өз үммөтүнүн кимиси кандай иш жасап келип, эмне жаза (же сыйлык) алаарына күбө болуп турушат.]]></footnotes>
</aya>
<aya number="85">
<translation><![CDATA[Зулумдук кылган (каапыр) адамдар азапты көрүшкөн убакта алардан(азап) жеңилдетилбейт. Жана мөөнөт да берилбейт.]]></translation>
<footnotes></footnotes>
</aya>
<aya number="86">
<translation><![CDATA[Эгер Аллахка шерик кошкондор өз “кудайларын” көрүп калса: “О, Раббибиз - (Аллах!), Сени таштап биз дуба-ибадат кылган “кудайларыбыз ушулар”- дешет. Анда аларга (“кудайлары”): “Силер - анык жалганчысыңар!” - деп сөз ыргытат.[1]]]></translation>
<footnotes><![CDATA[[1] Мушриктер эптеп азаптан кутулуунун амалын издеп турганда "кудайларын" көрүп калат дагы, айыпты ушуларга оодармай болушат. Бирок, "кудайлары" "Биз өзүбүздү эч качан Аллахтын шериги деп тааныткан эмеспиз. Өзүңөр бизден сурап отурбай, бизди Аллахка шерик кылгансыңар. "Силер жалганчысыңар!" деп аларды шерменде кылат.]]></footnotes>
</aya>
<aya number="87">
<translation><![CDATA[Ошол күндө алар Аллахка моюн сунуп, кор болуп калышат. Ойлоп тапкан “кудайлары” болсо, жок болуп кетет.[1]]]></translation>
<footnotes><![CDATA[[1] Бул дүйнөдө пенделер Аллахка шерик кылып сыйынган таш-кудай, жыгач-кудай, адам-кудай жана башка ар түрдүү жалган кудайларды Аллах таала тозокко таштоо менен жок кылат.]]></footnotes>
</aya>
<aya number="88">
<translation><![CDATA[(Өздөрү) каапыр болуп (башкаларды) Аллахтын жолунан тоскон адамдардын азабынын үстүнө азап кошобуз, бузукулук кылгандары себептүү.]]></translation>
<footnotes></footnotes>
</aya>
<aya number="89">
<translation><![CDATA[«Биз (силерди) кайрадан тирилткен күндө ар бир үммөткө өздөрүнөн бир күбөнү (пайгамбарын) алып келебиз. Сени да (о, Мухаммад,) тигилерге (өз үммөтүңө) күбө катары алып келдик. Биз сага Китепти (Куранды) ар бир нерсеге баяндама, туура жол, ырайым жана мусулмандар үчүн жакшы кабар иретинде түшүрдүк».]]></translation>
<footnotes></footnotes>
</aya>
<aya number="90">
<translation><![CDATA[Албетте, Аллах адилеттүүлүккө, жакшылыкка, тууган-уруктарга кайрымдуулук кылууга буюруп, бузукулуктан, (шариятка) терс пейилдерден жана зулум- душманчылыктан кайтарып, силерге наасат кылат. Кана эми, эсиңерге келсеңер!»]]></translation>
<footnotes></footnotes>
</aya>
<aya number="91">
<translation><![CDATA[Убада бергениңерде Аллахтын убадасын аткаргыла! Бекемдегениңерден кийин антыңарды бузбагыла! (Анткени,) Силер (Аллахты ортого коюп ант ичкениңерде) Аллахты кепил кылгансыңар. Албетте, Аллах эмне кылганыңарды билип турат.]]></translation>
<footnotes></footnotes>
</aya>
<aya number="92">
<translation><![CDATA[Бекем ийрип, орогон соң, ийигин сындырып (жибин чубап) салган аялга окшобогула: бир эл башка бир (силер убадалашкан) элден пайдалуураак болсо эле, өз ара антташкан убадаңарды алдоо куралы кылып аласыңар! Аллах бул (убада) менен силерди сынап жатат жана Кыямат күнү силерге, келише албай калган нерсеңердин анык баянын билдирет.]]></translation>
<footnotes></footnotes>
</aya>
<aya number="93">
<translation><![CDATA[Эгер Аллах кааласа, силердин бардыгыңарды бир үммөт (бир динде) кылып коймок. Бирок, Ал каалаганын адаштырып, каалаганын Туура Жолго салат. Силер (Кыяматта) эмне иш кылганыңар жөнүндө сураласыңар.]]></translation>
<footnotes></footnotes>
</aya>
<aya number="94">
<translation><![CDATA[Антыңарды алдоо куралы кылып албагыла! (Эгер ошентчү болсоңор) бутуңар (түз жолдо) бекем болгондон соң тайып кетет жана Аллахтын жолунан адаштырганыңар себептүү азап чегип каласыңар! Кыяматта да чоң азапка кабыласыңар!]]></translation>
<footnotes></footnotes>
</aya>
<aya number="95">
<translation><![CDATA[Аллахтын убадасын аз гана баага сатып жибербегиле. Эгер билсеңер, силер үчүн (дүйнө пайдасынан) Аллахтын алдындагы сооп жакшы.]]></translation>
<footnotes></footnotes>
</aya>
<aya number="96">
<translation><![CDATA[Силердин алдыңардагы нерселер (канчалык көп болсо да) түгөнөт. Аллахтын алдындагы нерселер түбөлүктүү! Биз сабыр кылгандардын сооп-сыйлыгын жасаган ишинен жакшыраак (көбүрөөк) кылып беребиз.]]></translation>
<footnotes></footnotes>
</aya>
<aya number="97">
<translation><![CDATA[«Ыймандуу болуп, жакшы амалдарды кылган эркек жана аялдарга Биз жакшы жашоо беребиз жана аларды кылган амалдарынан жакшыраак сыйлыктар менен сыйлайбыз».[1]]]></translation>
<footnotes><![CDATA[[1] Бул аяттын маанисинен көрүнүп тургандай, амалга сооп берилишинин шарты - адамдын ыймандуу болушу экен. Ыйманы болбой туруп, ар канча адамгерчиликтүү (гумандуу) иштерди жасабасын аларга акыреттик сооп болбойт.]]></footnotes>
</aya>
<aya number="98">
<translation><![CDATA[Качан сен Куран окусаң (Аллахтын ырайымынан) куулган шайтандан коргоо тилеп Аллахка сыйын![1]]]></translation>
<footnotes><![CDATA[[1] Куранды окуп, түшүнүп, аны менен амал кылуу жашоодогу оңолуунун шарты болгону себептүү, адам баласы эми Куран окуйун десе эле, Шайтан оюна ар нерселерди келтирип, азгыра берет. Ошондуктан, Куран окуу алдынан "Аузу биллахи минаш-шайтаанир-ражийм" деп, аны айдап жибериш керек. Бул дубанын мааниси: "Аллахтын ырайымынан куулган шайтандан (анын жамандыгынан) коргоо тилеп, Аллахка сыйынамын" дегенди билдирет.]]></footnotes>
</aya>
<aya number="99">
<translation><![CDATA[Албетте, (Аллахка ыклас менен) ыйман келтирген жана Раббисине тобокел кылган адамдарга шайтандын бийлиги өтпөйт.]]></translation>
<footnotes></footnotes>
</aya>
<aya number="100">
<translation><![CDATA[Анын бийлиги мушрик болуп, өздөрүнө аны (шайтанды) дос жетекчи кылып алгандарга өтөт.]]></translation>
<footnotes></footnotes>
</aya>
<aya number="101">
<translation><![CDATA[(О, Мухаммад!) Эгер Биз бир аяттын ордуна башкасын алмаштырсак - Өзү түшүргөн нерсесин Аллах Өзү Билүүчү[1] - алар (мушриктер) «Сен (ичиңден) ойлоп чыгаруудасың» дешет. Жок! (Андай эмес) Алардын көпчүлүгү билишпейт.]]></translation>
<footnotes><![CDATA[[1] Курандагы кээ бир аяттарды Аллах таала Өз илим, даанышмандыгы менен башка аяттарга (өкүмдөргө) алмаштырганда мушриктер ушул сөздү айтышкан. Чынында, Мухаммад саллаллоху алайхи ва салламдын милдети Жебирейил периште Раббисинен алып келген аяттарды сахабаларына окуп берүүден башка эмес болчу. Кайсы аятты өзгөртүш Аллахтын Өз иши. Пенделер ага кирише да албайт. "Эмнеге?" деп сураганга да акысы жок.]]></footnotes>
</aya>
<aya number="102">
<translation><![CDATA[Ал аятты Ыйык Рух (Жебирейил периште) Раббиң тарабынан ыймандууларды (Өз жолуна) бекемдеш үчүн, туура жол жана мусулмандарга Жакшы Кабар болушу үчүн акыйкат менен түшүргөн.]]></translation>
<footnotes></footnotes>
</aya>
<aya number="103">
<translation><![CDATA[Биз билебиз, алар (мушриктер): “Чынында, Куранды Мухаммадга (бир) адам үйрөткөн» деп жатышат. Алар (пайгамбардын устаты деп) көргөзүп жаткан адамдын тили арабча эмес. Ал эми, бул (Куран) анык-таза араб тилинде!]]></translation>
<footnotes></footnotes>
</aya>
<aya number="104">
<translation><![CDATA[Албетге, (ар нерсени шылтоолоп) Аллахтын аяттарына ыйман келтирбей жүргөн адамдарды Аллах туура жолто баштабайт жана аларга жан сыздаткан азап бар.]]></translation>
<footnotes></footnotes>
</aya>
<aya number="105">
<translation><![CDATA[Чынында, Аллахтын аяттарына ыйман келтирбегендер гана (ушундай) жалгандарды ойлоп табышат. Алар - жалганчылар!]]></translation>
<footnotes></footnotes>
</aya>
<aya number="106">
<translation><![CDATA[Кимде-ким ыйманга келгенден кийин Аллахка каапыр болуп, көкүрөгүн каапырчылыктарга кенен ачып койсо, аларга Аллахтын каары жана улук азап бар. Ал эми, жүрөгү ыйман менен (толуп) бейпил турган абалда (тили менен гана “Динден кайттым” деген сөздү айтууга) мажбур кылынган адамдар (га азап-күнөө жок).]]></translation>
<footnotes></footnotes>
</aya>
<aya number="107">
<translation><![CDATA[Мунун себеби, алар (көкүрөгүн капырчылыкка ачкандар) Акыретке караганда (опосуз) дүйнө жашоосун көбүрөөк сүйүштү. Албетте, Аллах каапыр коомдорду туура жолго баштабайт.]]></translation>
<footnotes></footnotes>
</aya>
<aya number="108">
<translation><![CDATA[Аллах алардын жүрөгүнө, кулактарына жана көздөрүнө мөөр басып (акыйкатты кабыл алалбай турган кылып) койгон. Эми, алар капилеттеги (аңкоо) адамдар.]]></translation>
<footnotes></footnotes>
</aya>
<aya number="109">
<translation><![CDATA[Эч шексиз, алар Акыретте зыян тартуучулардан болушат.[1]]]></translation>
<footnotes><![CDATA[[1] Зыян тартуу" бул нээматты жоготуу дегени. Алар Акыретте, эң кымбат адамдарынан ажырап, аздектеген жандарынын жыргалчылыгын жоготушат жана жан ооруткан азапка киргизилет. Бирок, жүрөгү ыйманга толуп турса да, денесине жеткирилген (бул дүйнөдөгү) азапка чыдабай "каапыр болдум" деген адамдарга акыретте азап жок. Ислам шариятында дегеле, аргасыздыктан улам жасалган нерсеге күнөө болбойт.]]></footnotes>
</aya>
<aya number="110">
<translation><![CDATA[Андан соң, албетте, сенин Раббиң, (көп) каршылыктарга учурагандан кийин (өз диндерин сактап калуу үчүп) хижрат кылган, жихадга чыккан жана (дин жолундагы кыйынчылыктарга) сабырдуулук көргөзгөн адамдарды - ушулардан кийин - албетте, Кечирүүчү жана Өз Ырайымына алуучу.]]></translation>
<footnotes></footnotes>
</aya>
<aya number="111">
<translation><![CDATA[Ошол Күндө (Кыяматта) ар бир жан өз пайдасын талашып (башкаларды тап-такыр унутуп) калат. Жана ар бир жанга - зулумдук көргөзүлбөгөн абалда - жасаган иштери(не жараша сооп же азап) гана толугу менен берилет.]]></translation>
<footnotes></footnotes>
</aya>
<aya number="112">
<translation><![CDATA[Аллах бир шаарды (Меккени) мисал келтирди: Бул шаар тынч, бейпил, ырыскысы ар тараптан “агып” келип турган шаар болчу. Кийин ал (анда жашаган мушриктер) Аллахтын нээматына каапыр болду эле, бул кылмышынын жазасына Аллах аны коркунуч жана каатчылык “кийими” менен “жасантып койду”.]]></translation>
<footnotes></footnotes>
</aya>
<aya number="113">
<translation><![CDATA[Аларга (Мекке мушриктерине) өздөрүнүн арасынан (ишеничтүү) пайгамбар келсе, аны «жалганчы» дешти. Анан аларды, залым болуп турган абалда азап кармады!]]></translation>
<footnotes></footnotes>
</aya>
<aya number="114">
<translation><![CDATA[Силерге Аллах ырыскы кылып берген адал-таза нсрселерден гана жегиле жана эгер Аллахтын Өзүнө ибадат кылчу болсоңор, Анын нээматтарына шүгүр кылгыла.[1]]]></translation>
<footnotes><![CDATA[[1] Аллах берген нээматка шүгүр кылуу, тил учунда эле: “Кудайга шүгүр” деп коюу менен эмес, Курандагы Аллахтын өкүмдөрүн аткаруу менен жана ошондон кийин гана Аллахка мактоо (шүгүр) айтуу менен болот.]]></footnotes>
</aya>
<aya number="115">
<translation><![CDATA[Чынында, Аллах силерге тарпты, (мууздалганда аккан) канды, доңуздун этин жана Аллахтан башкага атап союлган(дар)ды арам кылды.[1] Ал эми, бирөө (ушулардан башка тамак таба албай) мажбур болгондо, чектен чыкпай сугунбай (өзөк жалгоо үчүн гана) жесе, Аллах Кечирүүчү, Ырайымдуу.]]></translation>
<footnotes><![CDATA[[1] Деңиз-суулардагы балык жана башка суу жаныбарлары менен чебирткелердин тарпы арам эмес. Мазарларга, ыйык жерлерге атап союлган жандыктын эти Аллахтан башкага аталгандыктан улам арам болуп калат.]]></footnotes>
</aya>
<aya number="116">
<translation><![CDATA[Тилиңер (өзүңөр) ойлоп чыгарган сөздөрдү Аллахка (оодарып) жалаа жабуу үчүн «Бул - адал, бул - арам» деп сүйлөй бербегиле. Албетте, Аллахка жалаа жапкандар[1] тозоктон кутулбайт.]]></translation>
<footnotes><![CDATA[[1] Арам - бул Аллах арам кылган нерсе. Адал - бул Аллах адал кылган нерсе. Кимде-ким Куранга негизделбей, оюнан чыгарып "бул - адал, бул - арам" дей берсе ал Аллахка жалаа жапкан болот.]]></footnotes>
</aya>
<aya number="117">
<translation><![CDATA[(Дүйнө жыргалы) бир аз гана пайдалануу. Алар үчүн (Акыретте) жан сыздаткан азап бар.]]></translation>
<footnotes></footnotes>
</aya>
<aya number="118">
<translation><![CDATA[Мурда Биз яхудилерге, сага (Куранда) айткан нерселерди арам кылган элек. Биз аларга зулумдук кылбадык. Бирок өздөрүнө-өздөрү зулумдук кылышты.[1]]]></translation>
<footnotes><![CDATA[[1] Яхудилерге арам кылынган нерселер "Аньам" сүрөсүндө баяндалган.]]></footnotes>
</aya>
<aya number="119">
<translation><![CDATA[Андан соң (о, Мухаммад,) албетте, сенин Раббиң наадандык (илимсиздик) менен күнөө иш жасап, артынан тообо кылган жана өзүн(үн иштерин) оңдогон адамдарды - ушундан кийин - Кечирүүчү, Ырайымдуу.]]></translation>
<footnotes></footnotes>
</aya>
<aya number="120">
<translation><![CDATA[Чынында, Ибрахим Аллахка ыкыластуу, итааттуу. ханиф (Аллахка жүз бурган) жолбашчы болгон. Ал мушриктерден болгон эмес.]]></translation>
<footnotes></footnotes>
</aya>
<aya number="121">
<translation><![CDATA[(Дагы ал) Аллахтын нээматтарына шүгүр келтирүүчү болгон. (Ошондуктан, Раббиси аны көп элдердин арасынан) тандап алып, туура жолго баштады (пайгамбар кылды).]]></translation>
<footnotes></footnotes>
</aya>
<aya number="122">
<translation><![CDATA[Жана Биз ага дүйнөдө ихсан-жакшылыктарды бердик. Ал Акыретте да жакшылардан болот.]]></translation>
<footnotes></footnotes>
</aya>
<aya number="123">
<translation><![CDATA[Андан соң (о, Мухаммад), Биз сага: «Жалгыз Аллахка сыйынуучу Ибрахимдин динине ээрчигин. (Себеби) ал мушриктерден болбоду” деп аян-кабар жибердик.]]></translation>
<footnotes></footnotes>
</aya>
<aya number="124">
<translation><![CDATA[Ишемби күн(дү урматтоо) ал (Жума күн) жөнүндө талашып (натыйжада жолдон чыгып) кеткен адамдарга (яхудилерге парыз) кылынды. Албетте, сенин Раббиң Кыямат Күндө алар талашкан нерсе жөнүндө (адилет) өкүм чыгарат.[1]]]></translation>
<footnotes><![CDATA[[1] Ибрахимдин дининде деле Жума күн урматтуу болгон. Кийинки пайгамбарлардын доорунда яхудилер Жума күн жөнүндө талашып, чырдашып, дин жолунан чыгып кетейин дегенде, Аллах аларга Ишемби күндү урматтоону парыз кылган.]]></footnotes>
</aya>
<aya number="125">
<translation><![CDATA[(О, Мухаммад!) Раббиңдин жолуна хикмат - даанышмандык жана үлгүлүү насааттар менен даават кыл жана алар (жүз бургандар) менен эң сонун (далилдүү) талаш жүргүз. Сенин Раббиң Өзүнүн жолунан адашып кеткендерди Билүүчү жана Ал туура жолго түшүүчүлөрдү да эң жакшы билет.[1]]]></translation>
<footnotes><![CDATA[[1] Бул аятта Аллах мусулмандарга дааваттын (Исламга чакыруунун) эрежесин үйрөтүүдө. Демек, дааваттын эң биринчи шарты хикмат экен. Хикмат - бул даанышмандык. Хикмат бул ар бир угуучунун абалына, баам-парасатына, кабыл алуу жөндөмүнө жараша сүйлөө санаты. Хикмат бул илим. Эгер дааватчынын илими болбосо, угуучунун зээнине, баамына, кабыл алуусуна жараша, зарыл, орчундуу сөздөрдөн баштабай, эмнени жаттаган болсо аралаштырып төгүп салат же болбосо өзүн үлгүлүү тута албай "ишти бузуп койот". Ошентип, дааватчы эң оболу хикмат - илим, даанышмандык менен сөз баштайт. Угуучу баамчыл болсо, ошол жетиштүү. Эгер буга муюбаса, үлгүлүү насааттарга өтөт. Үлгүлүү насаат деген бул Курандагы буйруктар менен тыюуларды айтып үгүт жүргүзүү. Аллах буюрган нерселерди айтканда, ал буйруктардын инсанга дүйнөлүк жана акыреттик пайдаларына кеңири токтолуу. Аллах тыйган нерселерди айтканда ал иштин адамга, коомго жана ыйманга тийгизген зыяндарын далилдеп көргөзүү же болбосо, Аллахтын өкүмдөрүн кармаган адамдын мартабасы менен, Шариятты тебелеген адамдын кор болгон акыбетин мисал келтирүү... Же болбосо, Акыреттеги Аллах өкүмдөрүнө моюн сунуп жашаган момундардын сыйлыктары менен каапырлар үчүн даярдаган азаптарын айтып, үгүттөө... Эгер Угуучу тап-такыр башка пикирде болсо, маселен, Аллахка ишенбесе же Исламдын чындыгынан шектенүүчү болсо, мындай кишилерди ынандыруу үчүн сөзсүз талаш-тартыштуу сүйлөшүүлөрдү жүргүзүш зарыл болот. Мындай шартта Курандын буйругу: "эң сонун талаш жүргүз" деген аят. Эң сонун талаштын дагы бир талабы, өзүн салмактуу кармап, сөзгө конок берип, ачууланбай, кызууланбай (чычалабай) сүйлөшүү.]]></footnotes>
</aya>
<aya number="126">
<translation><![CDATA[(О, ыймандуулар!) Эгерде (силерге жаман сөз же жаман иш менен зыян жеткирген адамдардан) өч алчу болсоңор, өзүңөргө кандай зыян жеткен болсо, дал ошондой өч алгыла. Эгер (өч албай, кечирип) сабыр кылсаңар, бул сабыр кылуучулар үчүн жакшы.]]></translation>
<footnotes></footnotes>
</aya>
<aya number="127">
<translation><![CDATA[(О, Мухаммад,) сабыр кыл! Сенин сабыр кылууң Аллахтын жардамы менен гана болот. (Каапырлардын сага каршы) жасаган айлакерликтери себептүү капа болбо жана жүрөгүң кысылбасын!]]></translation>
<footnotes></footnotes>
</aya>
<aya number="128">
<translation><![CDATA[Албетте, Аллах такыбалар жана жакшылык кылуучулар менен!]]></translation>
<footnotes></footnotes>
</aya>
</sura>
<sura number="17">
<aya number="1">
<translation><![CDATA[Пендесин түн ичинде Аль-Харам мечитинен Биз айланасын берекелүү кылган Аль-Акса мечитине сейил кылдырган Аллах (каапырлар таңуулаган алсыздык сыпаттарынан) Аруу-Таза! Биз ага (пендебизге) Өзүбүздүн белгилерибизди көргөзүү үчүн (сейил кылдырдык). Ал - Угуучу, Көрүүчү.[1]]]></translation>
<footnotes><![CDATA[[1] Бухарий жана Муслим риваят кылган хадистерде баян кылынганы боюнча пайгамбарыбыз Мухаммад саллаллоху алайхи ва салламды Аллах таала бир түндүн абалкы бөлүгүндө «Бурак» деп аталган ат түспөлүндөгү периште менен Меккедеги Аль-Харам мечитинен Иерусалимдеги Аль-Акса мечитине, сейил кылдырып, андан эң жогорку асмандын үстүнө алып чыккан. Пайгамбарыбыз ал жакта бейиш менен тозокту жана мурунку өткөн пайгамбарларды өз көзү менен көргөн. Ошол чыгышында ага жана үммөтүнө сообу элүү убакытка барабар болгон беш убакыт намаз парыз кылынган. Бул сейил Рухий-физиологиялык (дене менен бирге, ойгоо кезинде) болгон. Курани Каримде Меккеден Иерусалимге баруу «Исра», ал эми, Иерусалимден жогорку асмандарга көтөрүлүү «Мээраж» деп аталат. Аяттагы “айланасы берекелүү” мечит Иерусалимдеги Аль-Акса мечити. Мунун себеби анын айланасында көп пайгамбарлар жашаган жана жери да бак-дарактуу, дарыялар аккан берекелүү жер. Аль-Акса мечити улуулук даражасы жаатынан Меккедеги “Аль-Харам” жана Мединадагы “Набавий” мечитинен кийинки үчүнчү орунда турат. Пайгамбарыбыз саллаллоху алайхи ва салламдын кабар бергени боюнча, (көп сооп болушу үчүн) намаз окууну ниет кылып, ушул үч мечиттен башка жерге сапар кылуу мүмкүн эмес.]]></footnotes>
</aya>
<aya number="2">
<translation><![CDATA[Биз Мусага Китепти (Тооратты) берип, аны Исраил урпактары үчүн туура жол кылдык. (Жана аларга): «Өзүңөргө Менден башканы өкүл-башкаруучу кылып албагыла» (дедик).]]></translation>
<footnotes></footnotes>
</aya>
<aya number="3">
<translation><![CDATA[Биз Нух менен бирге (кемеде) көтөргөн (жана чөктүрбөй, сактап калган) адамдардын урпактары, (уккула:) чынында, ал (Нух) абдан шүгүр кылуучу пенде болгон.]]></translation>
<footnotes></footnotes>
</aya>
<aya number="4">
<translation><![CDATA[Биз Китепте (Тооратта) Исраил урпактарына: «Жер бетинде эки ирет бузукулук кылып, аябай, чектен чыгып, текеберленесиңер» деп вахий (кабар) кылдык.]]></translation>
<footnotes></footnotes>
</aya>
<aya number="5">
<translation><![CDATA[Эми, ошол эки убаданын биринчисинин убактысы келгенде, силердин үстүңөргө абдан күчтүү пенделерибизди жибердик эле, үй-жайыңарды аралап (талкалап) киришти. Жана ал (убада) аткарылган убада болду.[1]]]></translation>
<footnotes><![CDATA[[1] Тафсирчи уламалар яхудилерди кырып-жойгон бул элдин кай өлкөдөн келгени жөнүндө бир пикирде эмес болсо да, бул баскынчы элдердин каапыр коомдор экенинен шек санашпайт. Себеби, алар ошол келишинде “Аль-Акса” мечитин да талкалаганы тарыхтан маалым.]]></footnotes>
</aya>
<aya number="6">
<translation><![CDATA[Кийин, кезекти алардын зыянына силердин пайдаңарга кайтардык жана силерди мал-мүлк, бала-чака менен кубаттандырып, саныңарды көбөйттүк.]]></translation>
<footnotes></footnotes>
</aya>
<aya number="7">
<translation><![CDATA[Жакшылык кылсаңар өзүңөргө пайда, жамандык кылсаңар да (зыяны) өзүңөргө кайтат. Акыркы (экинчи) убаданын убактысы келгенде, (силерди жеңип, кул кылып) жүзүңөрдүн кунарын кетириш үчүн, биринчи жолкусунда кирген сыяктуу мечитке (Аль-Аксага) кирүү (жана аны ойрон кылуу) үчүн жана басып алган жерлерин талап-талкалоо үчүн (кубаттуу душманыңар кайтып келди).]]></translation>
<footnotes></footnotes>
</aya>
<aya number="8">
<translation><![CDATA[(Эгер тообо кылсаңар) Раббиңер силерге дагы эле ырайым кылса ажеп эмес. Эгер (күнөөгө) кайтсаңар, Биз да (силерди жазалоого) кайтабыз. Биз каапырларга тозокту (түбөлүк) түрмө кылганбыз.]]></translation>
<footnotes></footnotes>
</aya>
<aya number="9">
<translation><![CDATA[«Чынында, бул Куран (инсаниятты) эң туура жолго баштайт[1] жана салих (жакшы) амал кылган ыймандуу адамдар үчүн чоң сыйлыктар бар экени жөнүндө сүйүнүч кабар берет».]]></translation>
<footnotes><![CDATA[[1] Куран жолу эң адилеттүү, эң жогорку даражалуу жол. Ким Куран жолун тутуп, анын ишенимдерин кабыл алып, буйруктарын аткарып, адеп-ахлагын өзүнө сиңире алса, адамдардын эң кемелдүүсү, эң жакшысы жана абзели болот.]]></footnotes>
</aya>
<aya number="10">
<translation><![CDATA[Акыретке ишенбеген адамдарга Биз жан ооруткан азапты даярдап койгонбуз.]]></translation>
<footnotes></footnotes>
</aya>
<aya number="11">
<translation><![CDATA[Инсан жакшылык тилеп дуба кылганы сыяктуу, жамандык тилеп да дуба кыла берет.[1] Инсан (ушундай) шашма.]]></translation>
<footnotes><![CDATA[[1] Көбүнчө инсан жакшы тилектер кылат. Бирок, ачуусу келгенде каргап, шилеп, жаман дубалар кантип оозунан чыкканын билбей калат. Бирок, Боорукер, Даанышман Аллах жакшы дубаларга жооп берип, жамандарын кабыл албайт.]]></footnotes>
</aya>
<aya number="12">
<translation><![CDATA[Биз түн менен күндүздү (Өз кудуретибизге далил катары) эки аян-белги кылдык. Анан (элдер тынч эс алсын деп) түн-белгини өчүрдүк (караңгы кылдык). Ал эми, Раббиңердин пазилетин издеп,(тиричилик кылып) жүрүшүңөр үчүн жана эсеп менен жыл санагын билишиңер үчүн күн-белгини жарык кылдык. Биз ар бир нерсени анык-айкын баяндадык.]]></translation>
<footnotes></footnotes>
</aya>
<aya number="13">
<translation><![CDATA[Ар бир адамдын (жакшы же жаман) ишин өз мойнуна илип койдук жана кыямат күндө ага, таратылган, өзү жолукчу китебин (амал дептерин) чыгарып беребиз. (Жана):]]></translation>
<footnotes></footnotes>
</aya>
<aya number="14">
<translation><![CDATA[«Китебиңди оку, бүгүн өзүңдүн зыяныңа өзүң жетишерлик эсепчисиң!» (дейбиз).]]></translation>
<footnotes></footnotes>
</aya>
<aya number="15">
<translation><![CDATA[Ким туура жолго түшсө - өз пайдасы үчүн түшөт. Кимде-ким адашса, өзүнүн зыянына адашат. Эч ким бирөөнүн жүгүн (күнөөсүн) көтөрбөйт. Биз пайгамбар жибермейинче (эч кимди) азапка салбайбыз.[1]]]></translation>
<footnotes><![CDATA[[1] Бул Аллахтын адилеттүүлүгү. Ошондуктан Аллах Ислам дааваты жетип барбаган, же башка бир себеп менен Акыйкатты укпай калган кишилерди жана каапырлардын бөбөктөрүн азапка салбайт.]]></footnotes>
</aya>
<aya number="16">
<translation><![CDATA[Эгер Биз бир шаарды кыйратууну кааласак, анын дене кумарына берилген (бай) адамдарына буюрабыз.[1] Кийин алар шаарда бузукулук кылганда, үстүлөрүнө сөз (азап) түшүүсү ылайык болуп калат. Анан аны жер менен жексен кылабыз.]]></translation>
<footnotes><![CDATA[[1] Аллах тааланын кумарга берилген адамдарга берген буйругу шарияттык буйрук эмес, алардын тагдырына (мандайына) жазылган буйрук.]]></footnotes>
</aya>
<aya number="17">
<translation><![CDATA[Биз Нухтан кийин дагы нечендеген муундарды кыйраттык. Раббиң Өз пенделеринин күнөөлөрүнөн жетиштүү Кабардар (жана) Көрүүчү.]]></translation>
<footnotes></footnotes>
</aya>
<aya number="18">
<translation><![CDATA[Кимде-ким тез өтүүчү (дүйнө)нү кааласа, Биз анда (дүйнөдө) каалаган адамыбызга, каалаган нерсебизди ал үчүн тездетип беребиз. Кийин (Акыретте) ага жек көрүлгөн, шерменде абалында таштала турган тозокту (насип) кылабыз.]]></translation>
<footnotes></footnotes>
</aya>
<aya number="19">
<translation><![CDATA[Ал эми, кимде-ким акыретти(к соопту) каалап, ыймандуу болуп, аракетин ошого арнаса, алардын аракеттери кабыл алынган.]]></translation>
<footnotes></footnotes>
</aya>
<aya number="20">
<translation><![CDATA[(Бирок, бул дүйнөдө) тигилерге деле, буларга деле жакшылыктарыбызды жеткире беребиз. Раббиңдин жакшылыгы (бул дүйнөдө эч кимден) тосулган эмес.]]></translation>
<footnotes></footnotes>
</aya>
<aya number="21">
<translation><![CDATA[Карачы, Биз (дүйнөдө адамдардын) бирөөлөрүн башкаларынан кантип абзел-пазилеттүү кылып койдук. Бирок, акыреттик пазилет менен (акыреттик) даражалар чоңураак.]]></translation>
<footnotes></footnotes>
</aya>
<aya number="22">
<translation><![CDATA[Сен (эч качан) Аллахка дагы бир «кудайды» кошпогун! Анткенде, жек көрүндү болуп, (сооптордон) куржалак олтуруп каласың.]]></translation>
<footnotes></footnotes>
</aya>
<aya number="23">
<translation><![CDATA[«Раббиң өкүм (буйрук) кылды: Өзүнөн башка (кудай)ларга ибадат кылбайсың, ата-энеңе жакшылык кыласың, эгер алардан бирөөсү же экөө тең сенин алдыңда картайган жашка жетсе, аларга «уф-ф» дебейсиң, аларды(н сөздөрүн) кайрыбайсың жана улук (сылык) сөздөрдү гана сүйлөйсүң».[1]]]></translation>
<footnotes><![CDATA[[1] “Уф-ф” деп айтуу бул ата-эненин көңүлү үчүн эң жеңил зыян. Сөгүнүү же денесине залакат жеткирүү эмес. Болгону, “тажадым” маанисиндеги үшкүрүк. Ислам ушул сөздөн кайтарган соң башкасын айтпаса да түшүнүктүү болуш керек.]]></footnotes>
</aya>
<aya number="24">
<translation><![CDATA[Сен алар үчүн ырайымдуулук менен кичипейилдик «канатыңды» жаз жана (мындай деп) айт: «О, Раббим! Ал экөөсүнө, мага наристе кезимде мээримдүүлүк көргөзгөндөрү сыяктуу мээримдүүлүк көргөз!»]]></translation>
<footnotes></footnotes>
</aya>
<aya number="25">
<translation><![CDATA[Силердин ичиңердеги нерсени[1] Раббиңер жакшы Билүүчү. Эгер салих-таза адамдардан болсоңор, чынында, Ал (Өз Жолуна) кайтуучуларга Кечиримдүү.]]></translation>
<footnotes><![CDATA[[1] Аллах адам баласынын ички сулуулугуна карайт. Тазалануу, салих адамдардан болуу, ички тазалыктан башталат. Ислам инсандын Аллахка болгон түз ниетин жана иш-амалдарын Аллах ыраазылыгы үчүн гана аткарууну ички (руханий) тазалык деп эсептейт.]]></footnotes>
</aya>
<aya number="26">
<translation><![CDATA[Тууган-уруктарга, мискин-кедейлерге жана мусапырларга (адамдык акы-укугун жана урмат, жардам) бергиниң. Бирок, ысырапкор-чачуучу болбогун!]]></translation>
<footnotes></footnotes>
</aya>
<aya number="27">
<translation><![CDATA[Аныгында, ысырапкорлор – шайтандын достору. А, шайтан болсо, Раббисине өчөшкөн каапыр!]]></translation>
<footnotes></footnotes>
</aya>
<aya number="28">
<translation><![CDATA[Же болбосо, Раббиңдин ырайымынан (байлыгынан) үмүт кылып, аларга (аргасыздан) жүз үйрүсөң, ширин сөздөрдөн айткын.[1]]]></translation>
<footnotes><![CDATA[[1] Бир нерсе сурап келген тууган-урук, мусапыр же кембагалдарды, эгер колуңда жок болсо, орой тийбей, ширин сөз менен кайтарып “Эгер Аллах байлык берсе, сөзсүз ихсан кыламын” деп үмүт кылуу керек.]]></footnotes>
</aya>
<aya number="29">
<translation><![CDATA[(Эки) колуңду мойнуңа таңылгандай кылып алба! (Ошондой эле,) Биротоло ачып (чачып) жибербе! Жек көрүндү жана куржалак болуп каласың.]]></translation>
<footnotes></footnotes>
</aya>
<aya number="30">
<translation><![CDATA[Чынында, сенин Раббиң каалаган пендесине ырыскыны кенен берет, каалаганына ченеп берет. Ал пенделеринин (абалынан) Кабардар, Көрүүчү.]]></translation>
<footnotes></footnotes>
</aya>
<aya number="31">
<translation><![CDATA[(О, адамдар!) Жокчулуктан коркуп перзентиңерди өлтүрбөгүлө! Аларга да, силерге да Өзүбүз ырыскы беребиз. Аларды өлтүрүү эң чоң күнөө![1]]]></translation>
<footnotes><![CDATA[[1] Албетте, Аллах бере турган ырыскыны “жеткире албаймын” деп туулган перзентти же туула элек ымыркайды өлтүрүү эң чоң адашуучулук. Бул аятта перзенттердин ырыскысына Аллахтын Өзү кепил болууда.]]></footnotes>
</aya>
<aya number="32">
<translation><![CDATA[Зынага жакындабагыла! Ал - бузукулук жана эң жаман жол!]]></translation>
<footnotes></footnotes>
</aya>
<aya number="33">
<translation><![CDATA[Аллах (өлтүрүүнү) арам кылган жандарды кыйбагыла! Акыйкат менен болсо, мейли. Кимде-ким зулумдук менен өлтүрүлсө, анын (маркумдун) ээлерине (өлтүрүүчүнүн үстүнөн толук) бийлик беребиз. Бирок, өлтүрүүдө ысырап кылбасын! Ал - жардам берилген адам.[1]]]></translation>
<footnotes><![CDATA[[1] Негизинен адам өлтүрүү - арам. Бирок, Ислам Дини Ислам бийлиги орногон мамлекеттерде кээ бир адамдардын исламдык коомго зыян берип тирүү жүрүшүн акыйкатсыздык деп баалап, аларды өлүмгө буюрат. Шариятта өлтүрүлүшү акыйкат болгон адамдар төрт тайпа: 1) Бирөөнү өлтүргөн адамдын туугандарына өч алып берүү үчүн анын өзүн өлтүрүү. 2) Никеде (эри же аялы) болуп туруп ойноштук кылгандар. 3) Динин алмаштырып, жааматтан ажырап кеткендер. 4) Зулумдугун токтотпогон зулумчулдар. Аллахтын Шарияты өлтүрүүчү кылмышкерди, маркумдун (сөөктүн) ээсинин колуна салып, ал Шарият (Акыйкат) тарабынан жардам берилген адам болуп турса да, өлтүрүүдө ысырап кылса (кылмышкердин оозу-мурдун тилип, кулактарын кесип, же анын ордуна башка бирөөнү өлтүрсө) албетте, бул чектен чыккандык (ысырап) болот.]]></footnotes>
</aya>
<aya number="34">
<translation><![CDATA[Эрезеге жеткенге чейин жетимдердин мал-мүлкүнө жакындабагыла, бир гана жакшы ниет менен болсо, мейли. Жана убаданы аткаргыла. Албетте убада (Акыретте) суралчу нерсе.]]></translation>
<footnotes></footnotes>
</aya>
<aya number="35">
<translation><![CDATA[Өлчөгөндө (тартканда) өлчөөнү толук кылгыла! Жана туура тараза менен тарткыла! Ушул жакшы жана эң мыкты чечим.]]></translation>
<footnotes></footnotes>
</aya>
<aya number="36">
<translation><![CDATA[Өзүң (анык) билбеген нерсени ээрчибе! Чынында, кулак, көз жана жүрөк, ушулардын баары (кыяматта) суралуучу нерселер.]]></translation>
<footnotes></footnotes>
</aya>
<aya number="37">
<translation><![CDATA[Жер бетинде текеберлене-көөп жүрбөгүн! Сен бутуң менен жерди тешип жибере албайсың жана бийиктикте тоолорго тең келе албайсың!]]></translation>
<footnotes></footnotes>
</aya>
<aya number="38">
<translation><![CDATA[Ушулардып баары Раббиңдин алдында макүрөө саналган жаман кулк-мүнөздөр.]]></translation>
<footnotes></footnotes>
</aya>
<aya number="39">
<translation><![CDATA[«Булар Раббиң аян-кабар кылган үлгүлүү наасаттардын кээ бирөөлөрү. Эми, сен Аллахка башка «кудайды» кошпогун, анда, (эгер ширк кылсаң) айыпталган, жек көрүлгөн абалда тозокто (түбөлүк) каласың!»]]></translation>
<footnotes></footnotes>
</aya>
<aya number="40">
<translation><![CDATA[(О, мушриктер) Раббиңер силерге уул перзенттерди тандап, Өзү периштелерди кыз кылып алыптырбы?![1] Чынында, силер чоң күнөөлүү сөздү сүйлөп жатасыңар!]]></translation>
<footnotes><![CDATA[[1] Жок! Андай эмес, Аллахтын уулу да кызы да жок! Силердин "Периштелер Аллахтын кыздары" дегениңер Аллахка доомат!]]></footnotes>
</aya>
<aya number="41">
<translation><![CDATA[Биз бул Куранда аларга (түрдүү өкүмдөрдү) баян кылдык, эстерине келиши үчүн. Бирок, бул(баянд)ар алардын (чындыктан) качууларын гана көбөйттү.]]></translation>
<footnotes></footnotes>
</aya>
<aya number="42">
<translation><![CDATA[Айт (о, Мухаммад,) “Эгер алар айткандай Аллах менен бирге башка кудайлар бар болсо, анда алар Арштын Кожоюнуна (каршы, аны жеңүү үчүн) жол издешмек.]]></translation>
<footnotes></footnotes>
</aya>
<aya number="43">
<translation><![CDATA[Аллах алар сыпаттаган нерселерден Бийик, Улук жана Аруу!]]></translation>
<footnotes></footnotes>
</aya>
<aya number="44">
<translation><![CDATA[Аллахка жети асман, жер жана алардагы бардык (жандуу-жансыз) нерселер мактоо менен тасбих айтышат. Бирок, алардын тасбихтерин силер түшүнбөйсүңөр. Чынында, Аллах Кеңпейил, Кечирүүчү.]]></translation>
<footnotes></footnotes>
</aya>
<aya number="45">
<translation><![CDATA[(О, Мухаммад!) Эгер Куран окусаң, сени менен Акыретке ишенбегендердин арасына тосулган парда тартып койобуз.[1]]]></translation>
<footnotes><![CDATA[[1] Бул дааватты эми эле баштаганда эмес, бир нече жолу угуп, ишенбей койгондо боло турган абал.]]></footnotes>
</aya>
<aya number="46">
<translation><![CDATA[Жана алардын жүрөктөрүнө Куранды түшүнө албай калсын деп, чүмбөт ороп, кулактарын “дүлөй” кылып койобуз. Качан сен Куранда жалгыз Раббиңди эстесең, артка бурулуп, качып кетишет.]]></translation>
<footnotes></footnotes>
</aya>
<aya number="47">
<translation><![CDATA[Алар сени(н Куран окуганыңды) эмне себептен угуп жатканын биз жакшыраак билебиз. Андыктан, алар сени укканда, (өз ара) шыбырашканда залымдар “Силер сыйкырланган адамга ээрчип жатасыңар” дешет.]]></translation>
<footnotes></footnotes>
</aya>
<aya number="48">
<translation><![CDATA[Карачы, алар сага кандай гана мисалдарды келтирип, экинчи жол таба албай турган болуп адашышат.]]></translation>
<footnotes></footnotes>
</aya>
<aya number="49">
<translation><![CDATA[Жана “биз (өлүп, шагыраган) сөөктөр жана чириген тарп болуп калсак деле, жаңыдан жаратылып, кайра тирилебизби?!”- дешет.]]></translation>
<footnotes></footnotes>
</aya>
<aya number="50">
<translation><![CDATA[Айткын: «(Ооба! Шагыраган сөөк же чириген тарп гана эмес, эгерде) таш, темир болсоңор да,]]></translation>
<footnotes></footnotes>
</aya>
<aya number="51">
<translation><![CDATA[Же жүрөгүңөрдө (ойлогон) мындан да олуттуураак нерсе болсоңор да, (Аллах сөзсүз тирилтип алат!) «Ким кайра тирилтет?» деп сурашат. Айткын: «Силерди биринчи ирет жараткан Кудай». Кийин алар сага (ишенбей) баш чайкашып: «Ал качан?» дешет. Айткын: «Жакын калган болсо ажеп эмес».]]></translation>
<footnotes></footnotes>
</aya>
<aya number="52">
<translation><![CDATA[(Исрафил периште «сур» кернейин тартып, Аллах) силерди чакырганда, Аны даңктап, жооп бересиңер. (Мүрзөңөрдөн тирилип чыгасыңар.) Жана (бул дүйнөдө) бир аз эле убакыт турдук деп ойлоп каласыңар».]]></translation>
<footnotes></footnotes>
</aya>
<aya number="53">
<translation><![CDATA[(О, Мухаммад), Менин пенделериме айт, эң жакшы сөздөрдү сүйлөшсүн.[1] Шайтан алардын арасын бузуп жүрөт. Чынында, шайтан - инсандын анык душманы.]]></translation>
<footnotes><![CDATA[[1] «Жакшы сөз» деген бул Куран окуу, зикир кылуу (Аллахты эскерүү), илим үйрөнүү, насаат айтуу, ж.б.у.с пайдалуу сөздөр.]]></footnotes>
</aya>
<aya number="54">
<translation><![CDATA[Аллах силерди (өзүңөрдөн) жакшыраак билет.[1] (Аллах) кааласа силерге ырайым кылат, кааласа, азап берет. (Оо, Мухаммад!) Биз сени аларга (иштерин текшерүүчү) өкүл кылган эмеспиз.]]></translation>
<footnotes><![CDATA[[1] Ошондуктан, Аллахтын сөзүнө, эгер ал силердин каалооңорго дал келбей турса да, дароо макул болгула. Себеби силер кээде бир нерсени өзүңөр үчүн жакшы көрөсүңөр, чындыгында ошонун тескерисинде жакшылык болот.]]></footnotes>
</aya>
<aya number="55">
<translation><![CDATA[Сенин Раббиң асмандардагы жана жердеги нерселерди (силерден) жакшыраак Билүүчү. Биз кээ бир пайгамбарларды кээ бирөөлөрүнөн абзел-жогору кылдык жана Даудга Забур (китебин) бердик.]]></translation>
<footnotes></footnotes>
</aya>
<aya number="56">
<translation><![CDATA[Айткын: «(О, мушриктер) Аллахтан башка (өзүңөр кудай деп) ойлогонуңарга дуба кыла бергиле, баары бир алар силерден эч бир зыянды арылта албайт жана (ишиңерди жакшы же жаман жагына) өзөгөртө албайт.]]></translation>
<footnotes></footnotes>
</aya>
<aya number="57">
<translation><![CDATA[Алардын[1] өздөрү (Аллахка) дуба кылышып, (Ага) кимиси жакыныраак (сүйүктүүрөөк) болууга жол издешет, ырайымынан үмүт кылышып, азабынан коркушат. Чынында, Раббиңдин азабынан сак болуу зарыл.[2]]]></translation>
<footnotes><![CDATA[[1] Силер кудай деп ойлогон периштелер, пайгамбарлар жана олуялардын.
[2] Ушул үч нерсе: сүйүү, үмүт жана коркуу Аллах таалага пендени жакын кыла турган негизги нерселер. Периштелер, пайгамбарлар жана олуялар дагы ушул үч касиет менен Аллахка жакын болушкан. Эгер кимде ушул үчөө толук болсо, демек, анын иштери толук болуптур. Кимдин жүрөгү ушулардан бош болсо, аны ар тарабынан жамандык ороп алат. Пенденин Аллахка болгон сүйүүсү Анын айткандарын кынтыксыз аткаруу менен билинет.]]></footnotes>
</aya>
<aya number="58">
<translation><![CDATA[Биз (жер бетиндеги) бардык (каапыр) шаарларды, Кыяматтан мурдараак кыйратабыз же болбосо, катуу азап менен жазалайбыз. Бул Китепте (тагдырда) жазылган.]]></translation>
<footnotes></footnotes>
</aya>
<aya number="59">
<translation><![CDATA[Бизди (мушриктерге) моожиза берүүдөн тоскон нерсе - абалкы (каапыр) коомдордун (моожизаны) «жалган» дегендери. Биз Самуд коомуна анык көрүнгөн төө бердик эле, ага зулум кылып (ишенбей) коюшту. Биз моожизаларды (элдерди жалгыз Аллахтан) коркутуу үчүн гана жиберебиз.]]></translation>
<footnotes></footnotes>
</aya>
<aya number="60">
<translation><![CDATA[Жана бир кезде Биз сага: «Раббиң (Өзүнүн илими менен) адамдарды ороп алат» дегенбиз. Биз сага (Исра түнүндө) көргөзгөн нерсе жана Курандагы каргыш тийген (Заккум дарагы) адамдар үчүн сыноо. Биз аларды коркутабыз. Бирок, бул (коркутуу) алардын ашынган каапырлыгын гана көбөйтөт.[1]]]></translation>
<footnotes><![CDATA[[1] Акылдуу адамдарга, Аллахтын пайгамбарлары айткан сөздөрдүн бардыгын тастыктоо үчүн ушул аят жетиштүү. Бирок, мушриктер пайгамбарыбыздын Исра түнүндө көргөндөрүнө жана «тозоктун ортосунда «Заккум» деген оттон жаралган дарак бар экен. Тозокко түшкөндөр ошол дарактан жешет экен» деп айткан коркутуучу сөздөрүнө да ишенишпеди.]]></footnotes>
</aya>
<aya number="61">
<translation><![CDATA[Бир кезде Биз периштелерге: «Адамга сажда кылгыла!» дедик. Иблистен башка баары сажда кылышты. (Иблис болсо:) «Ылайдан жараткан нерсеңе сажда кылат бекенмин» - деди.]]></translation>
<footnotes></footnotes>
</aya>
<aya number="62">
<translation><![CDATA[Ал (дагы мындай) деди: « Айтчы, мага (оо, Раббим), менден улук кылганың (Адам) ушулбу?! Эгер мени Кыямат күнгө чейин (жанымды албай) кечиктирсең, анын бардык урпактарын азгырып жиберемин. Азыраактары (Сага ыклас менен сыйынгандары) гана калат».]]></translation>
<footnotes></footnotes>
</aya>
<aya number="63">
<translation><![CDATA[«Жогол! - деди Аллах, - бирок, алардан кимиси сага ээрчисе, силердин толук (ылайыктуу) жазаңар тозок!]]></translation>
<footnotes></footnotes>
</aya>
<aya number="64">
<translation><![CDATA[Алардын кимисине алың жетсе, добушуң менен (эле) азгырып ал! (Кааласаң) алардын үстүнө атчан жана жөө аскериңди жибер! Жана (кааласаң) алардын мал-мүлкүндө, бала-чакасында шерик бол жана аларга убадаларыңды бер! (О, пенделер!) Шайтан аларга жалган убадаларды гана берет![1]]]></translation>
<footnotes><![CDATA[[1] Кээ бир тафсирчилер ушул маанидеги хадиске таянып айтышат: «Эгер адам баласы ичкенде, жегенде жана аялы менен жыныстык мамиледе «Бисмилла» деп айтпаса, ага шайтан шерик болот» Бирок, бул аятта айтылган шайтандын шериктиги ошолорго гана чектелген эмес. Мал-дүйнөнү арамдан табуу, адал мүлктөн садака (зекет), бербей коюу.., ушулардын баары шайтанды шерик кылуу болуп саналат.]]></footnotes>
</aya>
<aya number="65">
<translation><![CDATA[Албетте, Менин (ыкластуу) пенделериме бийлигиң өтпөйт! Сактоо жаатынан (аларга) Раббиңдин Өзү жетиштүү!»]]></translation>
<footnotes></footnotes>
</aya>
<aya number="66">
<translation><![CDATA[(О, инсандар) Раббиңер, Өз пазилетинен (ырыскы) издешиңер үчүн силердин пайдаңарга (албууттанган) деңиздин үстүндө кеме жүргүзүп койду. Чынында, Ал силерге Ырайымдуу!]]></translation>
<footnotes></footnotes>
</aya>
<aya number="67">
<translation><![CDATA[Жана эгер силерди деңиз үстүндө бир апаат кармаса, жалбарып, дуба кылган «кудайыңар» жоголуп, Анын (Аллахтын) Өзү гана калат. (Жана Өзүнө жалбарып: «О, Аллах! Өзүң жалгыз кудайыбызсың! Куткара көр!» дейсиңер). Эми, Ал силерди кургакка чейин (жеткирип) куткарып койсо, (дагы эле бут- кудайыңарга) бурулуп кетесиңер. Инсан жакшылыкка шүгүрсүз болду!]]></translation>
<footnotes></footnotes>
</aya>
<aya number="68">
<translation><![CDATA[Эмне, силерди кургакта жер жутуп жиберишинен же болбосо, (Аллах) силерге таш бороонун жиберишинен, кийин өзүңөргө (эч бир) өкүл-коргоочу таппай (мукурап) калышыңардан коопсузсуңарбы?!]]></translation>
<footnotes></footnotes>
</aya>
<aya number="69">
<translation><![CDATA[Дагы силер (Аллах) силерди кайрадан деңизге кайтарып, үстүңөрдөн добул жиберип, каапырлыгыңарга жараша чөктүрүп жиберишинен коопсузсуңарбы?! Кийин Бизге каршы бир да өч алып берчү адамды таба албай каласыңар![1]]]></translation>
<footnotes><![CDATA[[1] Аллах ар нерсеге кудуреттүү! Эгер кааласа, силерди деңизге кайтарып, чөктүрүп жиберүүгө да кудурети жетет. «Кийин Бизге каршы бир да өч алып берчү адамды таба албай каласыңар!» - деген аяттын мазмуну «Биз силерди өзүңөргө жараша жазаладык. Өзүнүн жазасын алган адам үчүн өч алуу, бирөөдөн таарынуу жок» деген мааниде.]]></footnotes>
</aya>
<aya number="70">
<translation><![CDATA[Чынында, Биз адам перзенттерин (башка макулуктардан) улук кылып, кургактагы жана деңиз үстүндө(гү нерселерге) миндирип, таза-адал нерселерден ырыскы бердик жана Өзүбүз жараткан көп нерселерден бир кыйла абзел-жогору кылып койдук.]]></translation>
<footnotes></footnotes>
</aya>
<aya number="71">
<translation><![CDATA[Биз бардык инсандарды ээрчиген жолбашчылары[1] менен (суракка) чакырган (Кыямат) Күндө, кимдин (амал) китеби оң тарабынан берилсе, алар өз китептерин (сүйүнүп) окушат жана аларга чел кабыкчалык дагы зулумдук кылынбайт.]]></translation>
<footnotes><![CDATA[[1] Тафсийрул Муяссар]]></footnotes>
</aya>
<aya number="72">
<translation><![CDATA[Ал эми, ким ушул дүйнөдө сокур (сыяктуу акыйкатты көрбөгөн) болсо, ал Акыретте да сокур жана (бейиш) жолунан адашкан болот.]]></translation>
<footnotes></footnotes>
</aya>
<aya number="73">
<translation><![CDATA[(О, Мухаммад, Биз сага аян-кабар кылган нерселердин ордуна) Бизге каршы башкаларын ойлоп чыгарышыңды үмүт кылышып, мушриктер сени, Биз сага аян-кабар кылган нерселерден азгырууга жакын аракеттерди жасашты. Анда (аракеттери оңунан келгенде) сени эң жакын дос кылып алышмак.]]></translation>
<footnotes></footnotes>
</aya>
<aya number="74">
<translation><![CDATA[Эгерде Биз сени (туура жолдо) бекем кылбаганда, аларга бир аз жакындашып калмаксың.]]></translation>
<footnotes></footnotes>
</aya>
<aya number="75">
<translation><![CDATA[Анда (эгер алардын каалоолорун ээрчигениңде) Биз сага (ушул) жашоодо да, өлүмдө(н кийинки жашоодо) да удаама-удаа азаптарды таттыраар элек. Кийин Бизге (Биздин азапка) каршы эч бир жардамчы таппай калаар элең!]]></translation>
<footnotes></footnotes>
</aya>
<aya number="76">
<translation><![CDATA[Алар сени (өзүң туулган) жерден чыгарып жиберүү үчүн айдаганга камданып калышкан. Андай болсо, Сенден кийин өздөрү да көпкө турушпайт.[1]]]></translation>
<footnotes><![CDATA[[1] Акыйкатта, улук пайгамбарыбызды өз ата-журту-Меккени таштап чыгып кетүүгө мажбурлаган мушриктер, андан кийин эч канча убакыт өтпөй эле, «Бадр» согушунда көп жоготууларга учурап, пайгамбарды айдагандардын көпчүлүгү, болгондо да башчылары шерменделүү өлүм табышты.]]></footnotes>
</aya>
<aya number="77">
<translation><![CDATA[Бул сенден мурда жиберген пайгамбарлардын (Биз түзүп койгон) жолу.[1] Сен Биздин жолубуз өзгөргөнүн көрбөйсүң.]]></translation>
<footnotes><![CDATA[[1] Аллах түзгөн бул жол-эреженин мазмуну: ким Аллахтын пайгамбарын кордосо, тез арада азап-жазага кириптер кылынат демек.]]></footnotes>
</aya>
<aya number="78">
<translation><![CDATA[(О, Мухаммад!) Күн чак түштөн (батышка) оогондо, түн караңгысына чейин намаз оку. Жана таңдын намазын да (оку). Чынында, таңдын намазы күбө болунган (намаз).[1]]]></translation>
<footnotes><![CDATA[[1] Бул аятта Аллах таала Өз пайгамбарын беш убак намазды толук окууга буюрууда. Күн батышка оогондон кечке чейин Бешим жана Дигер (Аср) намазы, түн караңгысы бүт ааламды каптай баштаганда Шам намазы, ал эми толук каптаганда Куптан намазы окулат. Бул аяттагы Таңкы намаздын пазилет-артыкчылыгынын бири ал “Күбө болунган намаз”. Башкача айтканда бул намазга Аллах жана Күн-Түн периштелери күбө болушат. Бул намаздын арабча контекстте «Куран» деп аталганын себеби, анда башка намаздарга караганда узунураак сүрөлөр окулат.]]></footnotes>
</aya>
<aya number="79">
<translation><![CDATA[Түндүн бир бөлүгүндө туруп, өзүң үчүн нафил намаздарында Куран оку. Мүмкүн (ошондо) Раббиң сени макталган орунда тирилтээр![1]]]></translation>
<footnotes><![CDATA[[1] Бул намаз пайгамбарга милдет, башка пенделерге ыктыярдуу. Пайгамбарга милдет болушунун себеби, Аллах аны ушул вазыйпа менен даражасын көтөрүп, Кыямат-Күндө макталган орун - бардык инсанияттын күнөөсүн Аллахтан сурап ала турган ортомчулук (шапаат) ордуна даярдоо.]]></footnotes>
</aya>
<aya number="80">
<translation><![CDATA[Айткын: «О, Раббим! Мени бир орунга киргизсең жакшылык-чындык менен киргиз жана бир (жамандык болуп жаткан) жерден чыгарсаң да чындык менен чыгар! Өзүң тараптан мага дем болуучу кубат-далилдерди бер!]]></translation>
<footnotes></footnotes>
</aya>
<aya number="81">
<translation><![CDATA[Жана Айткын: «Акыйкат (Ислам) келип, жалган (диндер) жоголду. Аныгында жалган – жоголуучу нерсе.[1]]]></translation>
<footnotes><![CDATA[[1] Кай жерде анык, таза Ислам илими болсо, ал жерден жалган диндер, пикирлер жоголот. Тескерисинче, кай жерде ислам илими начар болсо, жалган күчөп, өнүгөт.]]></footnotes>
</aya>
<aya number="82">
<translation><![CDATA[Биз ыймандуулар үчүн шыпаа жана ырайым болгон Куранды түшүрөбүз. Ал эми (Куран аяттары) залымдардын зыяндарын гана көбөйтөт.[1]]]></translation>
<footnotes><![CDATA[[1] Куран - бул шыпаа. Руханиятка да шыпаа, дене ооруларына да шыпаа. Бирок, бардык эле адамдар үчүн эмес. Куран аяттарына ыйман келтирбеген, жана колунан келсе да аларга амал кылбаган (аткарбаган) залым адамдарга Куран шыпаа болбойт. Алар Куранды канча укса, жүрөгүндөгү шек-күмөндөрү себептүү, дагы ошончолук терең адашуучулукта калышат.]]></footnotes>
</aya>
<aya number="83">
<translation><![CDATA[Эгер Биз инсанга нээмат- жакшылык берсек, (сүйүнүп, оолугуп) Аллахтан четтеп, жүз буруп (шүгүр кылбай) кетет. А, эгер бир жамандык кармаса, (Аллахтан биротоло) үмүтсүз болуп калат.]]></translation>
<footnotes></footnotes>
</aya>
<aya number="84">
<translation><![CDATA[Айт: «Ар бир адам өз абалына жараша амал кылат. Бирок, Раббиң ким туура жол табуучу экенин жакшы билет.]]></translation>
<footnotes></footnotes>
</aya>
<aya number="85">
<translation><![CDATA[(О, Мухаммад!) сенден Рух жөнүндө сурашат. Айткын: «Рух Раббимдин (Өзүнө гана таандык) иштеринен» жана силерге (о, адамдар) аз гана илим берилген.]]></translation>
<footnotes></footnotes>
</aya>
<aya number="86">
<translation><![CDATA[Эгер Биз кааласак сага Өзүбүз вахий кылган нерсени (Куранды сенден) кетире алабыз, анан, өзүң үчүн Бизге каршы (Куранды кайтарып бере турган) жардамчы таба албай каласың.]]></translation>
<footnotes></footnotes>
</aya>
<aya number="87">
<translation><![CDATA[Ал эми, бир гана Раббиң тарабынан келген ырайым (себептүү гана Кураан сенден кетпей турат). Чынында, Раббиңдин сага берген пазилети өтө чоң.]]></translation>
<footnotes></footnotes>
</aya>
<aya number="88">
<translation><![CDATA[Айткын: «Эгер (бардык) инсандар жана жиндер ушул Куран сыяктуу (бир китепти майданга) келтирүүгө чогулушуп, бири-бирине жардамчы болушса да, анын окшошун (эч качан) келтире алышпайт».[1]]]></translation>
<footnotes><![CDATA[[1] Себеби, эч нерсе Аллахтын сыпатына окшобойт. Аллахтын Сөзү дагы Анын сыпаттарынын бири. Демек, Анын сөзүндөй сөздү эч ким сүйлөй албайт.]]></footnotes>
</aya>
<aya number="89">
<translation><![CDATA[Биз (акыл-эсине келсин деп) бул Куранда инсандарга ар түрдүү (үлгүлүү) мисалдарды тизмектеп келтирдик. Бирок, көпчүлүк адамдар каапырчылыктан башкасынан баш тарта берет.]]></translation>
<footnotes></footnotes>
</aya>
<aya number="90">
<translation><![CDATA[(Мушриктер) Айтышты: «(О, Мухаммад) сен качан гана бизге жерден атырылган булак чыгарып бермейинче,]]></translation>
<footnotes></footnotes>
</aya>
<aya number="91">
<translation><![CDATA[Же сенин курмадан, жүзүмдөн багың болуп, анын арасынан ташкындаган дарыяны агызып коймоюнча,]]></translation>
<footnotes></footnotes>
</aya>
<aya number="92">
<translation><![CDATA[Же өзүң айткандай үстүбүзгө асмандын (азаптын) бир бөлүгүн түшүрмөйүнчө, же (өзүңдүн ак-туура экениңе күбө тартуу үчүн) биздин алдыбызга Аллах менен периштелерди алып келмейинче,]]></translation>
<footnotes></footnotes>
</aya>
<aya number="93">
<translation><![CDATA[Же сен үчүн асыл таштардан (салынган) сарай болуп калмайынча, же өзүң биздин көз алдыбызда асманга учмайынча (сага эч качан ыйман келтирбейбиз) жана эгер асмандан бизге, окуй турган (кадимкидей) китеп алып түшпөсөң, учканыңа да ишенбейбиз» Айт: «Аллах (силер ойлогон сыпаттардан) Таза! Мен болгону, пайгамбар кылып, жиберилген кишимин».]]></translation>
<footnotes></footnotes>
</aya>
<aya number="94">
<translation><![CDATA[Аларга Хидаят (туура жол) келгенде, адамдардын ыйман келтиришине «Аллах адамды пайгамбар кылып жиберет бекен?!» деген сөздөрү гана тоскоол болду.]]></translation>
<footnotes></footnotes>
</aya>
<aya number="95">
<translation><![CDATA[Айткын: «Эгер периштелер жер элине көнүп, жер бетинде беймарал жашай алышса, Биз аларга асмандан периштелерди пайгамбар кылып жибермекпиз».]]></translation>
<footnotes></footnotes>
</aya>
<aya number="96">
<translation><![CDATA[Айткын: «Мени менен силердин араңарда Аллахтын Өзү жетиштүү Күбө. Ал пенделеринен Кабардар (жана) Көрүүчү.]]></translation>
<footnotes></footnotes>
</aya>
<aya number="97">
<translation><![CDATA[Аллах кимди туура жолго баштаса - ал туура жолдо. Ал эми, кимди адаштырса, ага (Анын) Өзүнөн башка жардамчыны таба албайсың. Жана Биз аларды Кыямат Күнү жүзүн жер караткан абалда сокур, дүлөй, дудук кылып тирилтебиз. Алардын орду - тозок! Ар качан анын оту азайган сайын алар (көбүрөөк күйсүн) үчүн отту көбөйтүп турабыз.]]></translation>
<footnotes></footnotes>
</aya>
<aya number="98">
<translation><![CDATA[Бул алардын: «Эгер биз(шагыраган) сөөк жана чириген топурак болуп калсак деле, жаңыдан жаратылып, кайра тирилет белек?!» деген сөздөрү жана Биздин аяттарыбызга каапырлык кылгандары себептүү (туш болгон) жазалары!]]></translation>
<footnotes></footnotes>
</aya>
<aya number="99">
<translation><![CDATA[Асмандар менен жерди жарата алган Аллах, аларды өзүндөй кылып (кайрадан) жаратууга кудуреттүү экенин алар билишпейби?! Аллах алар(дын кайра тирилүүсү) үчүн эч бир шек-күмөн жок болгон белгилүү мөөнөттү (дайын) кылган. Залымдар болсо, каапырлыктан башка бардык нерседен баш тартты.]]></translation>
<footnotes></footnotes>
</aya>
<aya number="100">
<translation><![CDATA[Айткын: «(О, мушриктер!) Эгер силер Раббимдин Ырайым Казыналарына ээ болуп калчу болсоңор, аны садака кылуудан коркуп, жашырып койоор элеңер. Инсан (ушундай) сараң.]]></translation>
<footnotes></footnotes>
</aya>
<aya number="101">
<translation><![CDATA[(О, Мухаммад!) Биз Мусага тогуз моожиза бергенбиз. (Эгер шектенсең) Исраил урпактарынан сура.[1] (Муса) аларга барганда, Фараон ага: «О, Муса, мен сени сыйкырланып калсаң керек деп ойлоймун» - деди.]]></translation>
<footnotes><![CDATA[[1] Аллахтын Мусага берген тогуз моожизасы: 1) жылан, 2) аса таяк, 3) суу ташкын, 4-5-6-7-) бар жокту чебиртке, бит, бака жана кан каптап кетүүсү, 8) жылтыраган колу 9) деңизден жол ачылышы. Ушулардын ар бири акылдуу адамдарга жетиштүү болчу. Бирок, Фараон менен анын жан-жөкөрлөрүнө пайда бербеди.]]></footnotes>
</aya>
<aya number="102">
<translation><![CDATA[(Анда Муса) айтты: «Сен мына бу(моожиза)ларды асмандар жана жердин Раббиси (Аллах) (пенделерине Өз кудуретинен) көз көрүнөө белги кылып түшүргөнүн билип элс турасың. Демек, мен сени, эй, Фараон, кыйрагандардан болоорсуң деп айта аламын».]]></translation>
<footnotes></footnotes>
</aya>
<aya number="103">
<translation><![CDATA[Кийин (Фараон) аларды (Мисир) жеринен айдап чыгууну каалады эле, Биз аны жана аны менен бирге болгондордун бардыгын (деңизге) чөктүрүп жибердик.]]></translation>
<footnotes></footnotes>
</aya>
<aya number="104">
<translation><![CDATA[Андан (Фараондон) соң Биз Исраил урпактарына: (Мисир) жер(ин)де жашап тургула, эми качан гана Акырет убадасы келгенде, баарыңарды (амалыңарга жараша сооп же жаза бериш үчүн Акыретке) алып келебиз» дедик.]]></translation>
<footnotes></footnotes>
</aya>
<aya number="105">
<translation><![CDATA[Биз аны (Куранды) Акыйкат менен түшүргөнбүз жана Акыйкат менен түшкөн. Биз сени (бейиштин) куш кабарчысы жана (тозоктон) коркутуучу болушуң үчүн гана жибергенбиз.]]></translation>
<footnotes></footnotes>
</aya>
<aya number="106">
<translation><![CDATA[Биз Куранды (Акыйкат менен жалганды) ажыратуучу кылдык жана аны адамдарга шашылбай окуп беришиң үчүн (жыйырма үч жыл аралыгында) бөлүп-бөлүп түшүрдүк.]]></translation>
<footnotes></footnotes>
</aya>
<aya number="107">
<translation><![CDATA[(Оо, Мухаммад, мушриктерге) айткын: «Силер ага (Куранга) ыйман келтирсеңер да же ыйман келтирбесеңер да (Аллах силердин ыйманыңарга муктаж эмес.) Андан мурунку илимдүү адамдар өздөрүнө Куран окулганда бети менен саждага жыгылышып:]]></translation>
<footnotes></footnotes>
</aya>
<aya number="108">
<translation><![CDATA[«Раббибиз Аруу-Таза! Раббибиздин (Акырет жөнүндөгү) убадасы сөзсүз аткарылат!» - дешкен.]]></translation>
<footnotes></footnotes>
</aya>
<aya number="109">
<translation><![CDATA[Алар ыйлаган бойдон бети менен жыгылышканда (Куран) алардын (Аллах алдындагы) кичипейилдиктерин көбөйтөт.]]></translation>
<footnotes></footnotes>
</aya>
<aya number="110">
<translation><![CDATA[Айт: «(О, момундар кааласаңар) «Аллах» деп дуба кылгыла, (кааласаңар) «Рахман» деп дуба кылгыла. Эмне деп дуба кылсаңар да, Анын эң мыкты ысымдары бар.[1] (Оо, Мухаммад) намазыңдын (кыраатын) бийик добуш менен да (акырын) угулбай турган кылып да окуба! Ушунун аралыгында(гы окуу) жол(ун) изде![2]]]></translation>
<footnotes><![CDATA[[1] Аллахтын «Асмаа-ул-Хуснаа» («Эң мыкты ысымдар») деп аталган ысымдары бар. «Аллах» менен «Рахман» ошолордун экөөсү.
[2] Бийик добуш менен окуганда мушриктер угуп, Куранды жана пайгамбарды акаарат кылышкан, ал эми өтө акырын окуса, сахабалары укпай калган.]]></footnotes>
</aya>
<aya number="111">
<translation><![CDATA[Жана айткын: «Баласы жок, мүлктө шериги жок, кордолгон макулуктардан эч бир жардамчысы да жок Аллахка мактоолор болсун!» Жана Аны (Улук Сыпаттары менен ар дайым) даңктап жүр!]]></translation>
<footnotes></footnotes>
</aya>
</sura>
<sura number="18">
<aya number="1">
<translation><![CDATA[Өзүнүн пендесине (Мухаммадга) Китеп (Куран) түшүргөнгө (Аллахка) мактоолор болсун! Ал анда (Куранда) акыйкаттан кылча да кыйшаюуга жол бербеди.]]></translation>
<footnotes></footnotes>
</aya>
<aya number="2">
<translation><![CDATA[(Тескерисинче) аны эң туура (китеп) сүрөтүндө (түшүрдү.) (Каапырларды) Өзүнүн алдындагы катуу азаптан коркутуш үчүн жана жакшы амал кылган момундарга эң мыкты сооптор (бейиш) бар экени жөнүндө куш кабар бериш үчүн.]]></translation>
<footnotes></footnotes>
</aya>
<aya number="3">
<translation><![CDATA[Алар (момундар) анда түбөлүк калышат.]]></translation>
<footnotes></footnotes>
</aya>
<aya number="4">
<translation><![CDATA[Жана «Аллахтын баласы бар» деген адамдарды (тозоктон кабар берип) коркутуш үчүн.]]></translation>
<footnotes></footnotes>
</aya>
<aya number="5">
<translation><![CDATA[Ал (Аллах) жөнүндө алар (мушриктер) да, ата-бабалары да анык эч нерсе билишпейт. Ооздорунан чыккан (бул) сөз өтө опурталдуу! Алар жалганды гана сүйлөп жатышат.]]></translation>
<footnotes></footnotes>
</aya>
<aya number="6">
<translation><![CDATA[(Оо, Мухаммад!) Эгер бул (ыйык) Сөзгө ыйман келтиришпесе, алардын артынан бушайман болуп өзүңдү өлтүрүп да алаарсың?![1]]]></translation>
<footnotes><![CDATA[[1] Андай кылууң эч туура эмес. Эгер сен алардын ыйманга келүүсүн ушунчалык кааласаң да, Аллах адаштырууну каалагандарды туура жолго сала албайсың. Аллах таала айткан: «Сен өзүң сүйгөн адамдарды (өз каалооң менен) туура жолго багыттай албайсың» Дагы мындай деген: «Сен болгону эскертүүчүсүң, аларга өкүмдар эмессиң. Демек, жөн гана эскертип кой».]]></footnotes>
</aya>
<aya number="7">
<translation><![CDATA[Биз алардын кимиси жакшыраак амал кылаар экен деп сынаш үчүн жер бетиндеги нерселерди жерге зыйнат-көрк кылдык.[1]]]></translation>
<footnotes><![CDATA[[1] Жер бетинде адамды кызыктырган кооз, сулуу, кымбат, зыйнаттуу нерселер өтө көп. Бирок, баары убактылуу. Ушул нерселерге азгырылып кетип, аларды Акыреттеги түбөлүк нээматтарга алмаштырып жибергендер, сыноодон өтпөй калышат. Дүйнө – бул жол. Жолоочунун максаты кийинки дүйнө. Кийинки дүйнөдө аны же бейиш, же тозок күтөт. Кайсы бирине түшүп калуусу дүйнө-жолдо кандай жүрүшүнө байланыштуу. Ошентип, жер бетиндеги кооз нерселер көп, бирок, эч бири түбөлүк эмес.]]></footnotes>
</aya>
<aya number="8">
<translation><![CDATA[Биз албетте жер бетиндеги нерселерди өлүк топуракка айлантып койобуз.]]></translation>
<footnotes></footnotes>
</aya>
<aya number="9">
<translation><![CDATA[Же болбосо сен (оо, Мухаммад,) үңкүр ээлери жана жазуу Биздин моожизаларыбыздан (эң) таң калыштуусу деп ойлоорсуң?[1]]]></translation>
<footnotes><![CDATA[[1] Үңкүрдө үч жүз жыл уктагандар «Үңкүр ээлери» деп аталып калган. Ал эми «жазуу» болсо, ошолордун ысымдары менен окуялары жазылган нерселер.]]></footnotes>
</aya>
<aya number="10">
<translation><![CDATA[Бир кезде (каапыр коомдон качып) баш паанек издеп (тоодогу) үңкүргө барган жигиттер: «Оо, Рабби! Бизге Өзүңдөн ырайым (коргоо) жибер! Жана ишибизди оңунан келтирип, жеңил кыла көр!» - дешти.]]></translation>
<footnotes></footnotes>
</aya>
<aya number="11">
<translation><![CDATA[Кийин Биз аларды үңкүрдө бир нече жылдар бою кулактарына (мөөр) уруп (уктатып) койдук.]]></translation>
<footnotes></footnotes>
</aya>
<aya number="12">
<translation><![CDATA[(Арадан үч жүз жыл өткөндөн) кийин Биз аларды, талашкан эки жамааттын кимиси канча убакыт (уктап) турганын туура эсептегенин инсаниятка билдирүү үчүн ойготтук.[1]]]></translation>
<footnotes><![CDATA[[1] Алар ойгонгондо эки жамаатка бөлүнүп, канча жыл уктагандары жөнүндө талашып-тартышкан болчу. Башка бир аятта Аллах таала бул жөнүндө: «Ошентип, Биз аларды бири-биринен сурап-билүүлөрү үчүн ойготтук» деген.]]></footnotes>
</aya>
<aya number="13">
<translation><![CDATA[Биз сага (оо, Мухаммад), алардын кабарларын акыйкат менен кабар кылуудабыз: Алар Раббилерине ыйман келтирген жигиттер эле. Биз алардын ыйман жолун (жана чындыкта бекем болууларын дагы) күчөттүк.]]></translation>
<footnotes></footnotes>
</aya>
<aya number="14">
<translation><![CDATA[Жана жүрөктөрүн (ыйман менен) бекем кылдык. Бир кезде алар (мамлекеттин каапыр падышасы «диниерден кайткыла!» - дегенде) алар мындай деп жооп беришти: «Биздин Раббибиз – асмандар менен жердин Раббиси! Биз Андан башканы кудай деп ибадат кылбайбыз, эгер (мындан башка сөз) айтсак, анда акыйкаттан алыстап кеткен болобуз.]]></translation>
<footnotes></footnotes>
</aya>
<aya number="15">
<translation><![CDATA[Мына бул элибиз Аллахтан башка нерселерди кудай кылып алышты. (Ошого жараша) Эгер өз жолдоруна анык далил алып келишсе кана! Аллахка жалган токуган адамдардан залымыраак ким бар!» (Ушундан соң алар өз ара кеңешип, дини бөлөк бул элден чыгып кетпесек, бизге жана ыйманыбызга зыяндарын тийгизбегей эле деп, төмөнкүчө масилет курушту:)]]></translation>
<footnotes></footnotes>
</aya>
<aya number="16">
<translation><![CDATA[«Силер азыр алардан жана Аллахтан башка алар сыйынган «кудайлардан» үзүлдүңөр. Эми үңкүрдөн башпаанек тапкыла. Раббиңер силер үчүн Өз ырайымынан коргоо жиберээр жана ишиңерди оңунан келтирип койоор!»[1]]]></translation>
<footnotes><![CDATA[[1] Ошентип, алар Аллахка тобокел кылып, азыктарын алып, Аллах бизге албетте, жардам берет деген илгери үмүт менен, шаарга жакын бир тоонун үңкүрүнө чыгып кетишти. Аллах ошол жерде аларды алыс мөөнөткө уктатты.]]></footnotes>
</aya>
<aya number="17">
<translation><![CDATA[Сен, күндү чыкканда алардын үңкүрүнүн оң капталынан, ал эми батып баратканда сол капталынан (айланып) өткөнүн көрөсүң. Алардын өздөрү болсо, үңкүрдүн кенен жеринде. Бул – Аллахтын моожизаларынан. Аллах кимди туура жолго баштаса ал туура жолдо. Жана кимди адаштырса, сен ага туура жол көргөзүүчү жолбашчы таба албайсың.]]></translation>
<footnotes></footnotes>
</aya>
<aya number="18">
<translation><![CDATA[(О, аларга караган адам!) Сен аларды ойгоо деп ойлойсуң. Чынында, алар уйкуда. Жана Биз аларды оң-сол жамбаштарына оодарып турабыз.[1] Алардын ити болсо, (тирүү сыяктуу) бутун астана тарапка сунган бойдон жатат. Эгер аларга карасаң, жүрөгүң кооптонуп, артыңа качасын.]]></translation>
<footnotes><![CDATA[[1] Бул дагы Аллахтын даанышман моожизасы. Аткени, эч кыймылсыз жерге жабышып турган нерсени жер акырындык менен «жеп коёт».]]></footnotes>
</aya>
<aya number="19">
<translation><![CDATA[Ошентип, (арадан үч жүз жыл өткөндө) Биз аларды өз-ара бири-биринен сурамжылаш үчүн ойготтук. Алардын бирөөсү: «Канча убакыт (уйкуда) болдуңар?» - деди эле, (башка бирөөлөрү): «Бир күн же бир күндүн бир аз бөлүгүнчө» дешти. (Ошентип, талашып, эки тарап тең өздөрүнүн пикирин анык далилдей албай, акырында мындайча) сүйлөшүштү: «Канча (уйкуда) болгонуңарды (бир гана) Раббиңер билет. Эми, бирөөңөрдү мына бул акчаңар менен шаарга жибергиле. Ал эң асыл-чүйгүн тамактарды карап (тандап) ырыскы алып келсин. Жана ал өтө кылдат болсун. Дагы силерди бирөөгө сездирип койбосун.]]></translation>
<footnotes></footnotes>
</aya>
<aya number="20">
<translation><![CDATA[Эгер алар (шаар эли) силерди билип калчу болсо, ташбараңга алат же өздөрүнүн (көп кудайлык) динине кайра киргизет. Анда эч качан кутулбай каласыңар».[1]]]></translation>
<footnotes><![CDATA[[1] Бул аяттардан төмөндөгүчө сабактарды алууга болот. А) Анык билбеген нерселердин илимин Аллахка калтыруу. Анткени, эки жамаат өз пикирлерине далил келтире албаган соң, талашты токтотуп «Аллах билет» дешти. Б) Соода-сатык үчүн өкүл кылуу жана шериктештиктин мүмкүндүгү. Анткени, алар акча жыйнап, бирөөнү бардыгынын атынан өкүл кылды. В) Ысырап кылбай, асыл-чүйгүн, кымбат тамак-аш жегенге уруксат. Тафсирчи аалымдар алардын ушул табитине байкоо салып, «Мүмкүн алар чүйгүн тамак-аш жеп көнгөн ханзаадалар, аксөөктөрдүн балдарыдыр» дешет. Г) Дин-ыйманга кооп туулганда аны сактоо үчүн бузук коомду таштап чыгып кетүү. Себеби, алар чыгып кетпесе, же ташбараң болмок, же кайра бузук динди кабыл алышмак.]]></footnotes>
</aya>
<aya number="21">
<translation><![CDATA[Ошентип, Аллахтын убадасы Акыйкат экенин жана Кыямат(тагы кайра тирилүү) болушунда шек жок экенин адамдар билсин деп (алардын сырын элге) билгиздик.[1] (Кийин, алар дүйнөдөн кайтыш болуп кеткенде,) ошондо, адамдар алардын маселесин өз-ара талаш-тартышка айлантышып, (кээ бирөөлөрү): «Алардын үстүнө күмбөз кургула! Раббилери аларды(н улук адам экенин) билет” - (дешсе) алардын чоңдору: «Булардын (мүрзөсүнүн) үстүнө мечит курабыз» - дешти.[2]]]></translation>
<footnotes><![CDATA[[1] Масилет-кеңеш бүткөндө бирөөсү шаарга түшүп, үч жүз жыл илгерки акча менен соода кылууну каалаганда, алардын сыры ачылып, башынан өткөндөрүн элге айтып беришет. Ошол заманда адамдар эки түрдүү пикирге бөлүнүп, бир бөлүгү кыяматка, кайра тирилүүгө ишенсе, бир бөлүгү ишенбей, эки жамаат тең бири-бирин ишендире албай турган. Үңкүр ээлеринин сыры ачылып, алардын үч жүз жыл илгери жашаган кишилер экени далилденген соң көп адамдар «үч жүз жыл «өлтүрүп» кайра ойготуп алган Аллах, Кыяматта да өлүм уйкусу менен «уктагандарды» кайра тирилтип алары шексиз» дешип, Аллахка жана Акырет күнүнө ыйман келтиришти. Эл арасында үңкүр ээлери атактуу, урматтуу кишилерге айланды.
[2] Улук адамдарды элдер мына ушинтип отуруп, кантип «кудай» кылып алгандарын билбей калышат. Биздин пайгамбарыбыз Мухаммад саллаллоху алайхи ва саллам мүрзөнүн үстүнө күмбөз салууга жана мүрзөканаларды мечит кылып алууга тыюу салган.]]></footnotes>
</aya>
<aya number="22">
<translation><![CDATA[(Алардан бир жамаат): «Үчөө болгон, төртүнчүсү - ити» десе, башкалары: «бешөө болгон, алтынчысы - ити» деп кайыпка таш атышат. (Дагы бир топтору): «Жетөө болгон, сегизинчиси - ити» дешет. Айткын, (Оо, Мухаммад): «Алардын санагын Раббим эң жакшы билет жана аларды(н санын) аз гана кишилер билет». Сен алар(дын саны) жөнүндө талашпа, эгер талашчу болсоң, анык далилдер (вахий) менен гана талаш. Жана алар жөнүндө алардын (яхудилердин) эч биринен сураба.[1]]]></translation>
<footnotes><![CDATA[[1] Үңкүр ээлеринин санын билүүнүн не диний, не дүйнөлүк зарылчылыгы жок. Ибарат-сабак алардын санында эмес, баштарынан өткөргөн окуяда. Ошентсе да, Ислам аалымдары «Жетөө болгон, сегизинчиси – ити болгон» деген пикирге кошулушат. Анткени, жогорку аятта «үчөө», «бешөө» дегендерди Аллах таала Өзү гана билген кайып илимине таш аткандар деп жемелеп, «жетөө» дегендер жөнүндө унчуккан жок.]]></footnotes>
</aya>
<aya number="23">
<translation><![CDATA[Эч качан бир нерсени «муну эртең жасаймын» дебегин.]]></translation>
<footnotes></footnotes>
</aya>
<aya number="24">
<translation><![CDATA[«Аллах кааласа» дегин жана унутуп калганыңда Раббиңди эстегин. Жана айткын: «Раббим мени мындан да туура жолго баштаса ажеп эмес!»]]></translation>
<footnotes></footnotes>
</aya>
<aya number="25">
<translation><![CDATA[Алар үңкүрлөрүндө үч жүз жыл турушту жана тогузду кошушту. (Демек, бардыгы болуп үч жүз тогуз жыл укташкан).]]></translation>
<footnotes></footnotes>
</aya>
<aya number="26">
<translation><![CDATA[Айткын: «Канча турганын Аллах эң жакшы билет. (Себеби) асмандар менен жердеги кайып илимдери Анын Өзүнүкү. Ал – эң мыкты Көрүүчү жана эң мыкты Угуучу! Алар (үңкүр ээлери) үчүн Аллахтан башка дос-башчы болбоду жана Ал Өз өкүмүнө эч кимди шерик кылбайт.]]></translation>
<footnotes></footnotes>
</aya>
<aya number="27">
<translation><![CDATA[Жана сен өзүңө вахий кылынган Раббиңдин китебин оку(п, ошону гана ээрчигин!) Анын сөздөрүн эч ким өзгөртө албайт! Сен Андан башкага арызданып бара албайсың!]]></translation>
<footnotes></footnotes>
</aya>
<aya number="28">
<translation><![CDATA[Сен эртели-кеч Раббисине Анын Жүзүн (ыраазылыгын) каалап, дуба кылып жаткан адамдар менен бирге өзүңдү сабырдуу карма! Эки көзүң аларды көрбөй калып, дүйнө жашоосунун зыйнаттарына берилбе! Жана Биз жүрөгүн Өзүбүздү эскерүүдөн бейкапар кылып койгон жана өз каалоосуна гана ээрчиген адамга моюн сунба! Анын бардык иш(тер)и текке кетүүчү!]]></translation>
<footnotes></footnotes>
</aya>
<aya number="29">
<translation><![CDATA[Айт: «(Мен алып келген Дин) Раббиңер тарабынан келген Акыйкат. Эми, ким кааласа – момун болсун, ким кааласа – каапыр болсун! Биз залымдарга жалын-дубалдары аларды курчап ала турган тозокту даярдап койдук! Эгер суусап, суу сурашса, эриген коргошун сыяктуу, (табы) жүздөрдү куйкалап жиберчү суу ичирилет! Кандай жаман «суусундук», кандай жаман орун!]]></translation>
<footnotes></footnotes>
</aya>
<aya number="30">
<translation><![CDATA[Ал эми, ыйман келтирип салих амалдарды аткарган момундардын – жакшы амал кылгандардын сообун текке кетирбейбиз.]]></translation>
<footnotes></footnotes>
</aya>
<aya number="31">
<translation><![CDATA[Аларга түбүнөн дарыялар аккан түбөлүк бейиштер бар. Ал жерде алтын билериктер менен жасанышат жана жибек кымкаптан жашыл кийимдерди кийишип, сөрүлөрдө жөлөнүп отурушат. (Бул) не деген улук сооп жана эң мыкты орун!]]></translation>
<footnotes></footnotes>
</aya>
<aya number="32">
<translation><![CDATA[(Оо, Мухаммад), аларга (бири Аллахтын нээматына шүгүр кылуучу, экинчиси каапыр болгон) эки кишинин мисалын айтып бер: «Биз экөөсүнүн бирине (каапырына) тегереги курмалар менен курчалган эки жүзүмзар бак бергенбиз. Эки багынын ортосуна эгин-тигиндерди өстүргөнбүз.]]></translation>
<footnotes></footnotes>
</aya>
<aya number="33">
<translation><![CDATA[Эки бак тең кемчилдиксиз (толук) мөмө берип, ортосунан Биз дарыя агызып койдук.]]></translation>
<footnotes></footnotes>
</aya>
<aya number="34">
<translation><![CDATA[Ал үчүн (жыл сайын) мол түшүм (байлык) болуп турган. Анан, берки шеригине – аны менен сүйлөшүп олтуруп – айтты: «Менин мал-дүйнөм жана сан-санагым (балдарым, кулдарым жана жардамчыларым) сеникинен көп жана кубаттуу».]]></translation>
<footnotes></footnotes>
</aya>
<aya number="35">
<translation><![CDATA[Жана өзүнө залым (каапыр) болгон абалда (кооз-көркөм) багына кирип: «Бул (байлыгым) менден эч качан жоголбойт го…]]></translation>
<footnotes></footnotes>
</aya>
<aya number="36">
<translation><![CDATA[Кыямат деле болбосо керек. Эгер (болуп калып) мен Раббиме кайтарылган күндө да, азыркыдан жакшыраак келечек тапсам керек деп ойлоймун» - дечү.]]></translation>
<footnotes></footnotes>
</aya>
<aya number="37">
<translation><![CDATA[Берки шериги сүйлөшүп олтуруп ага мындай деди: «Сени (оболу) топурактан жаратып, кийин (ушундай көркөм) адам келбетине киргизген Раббиңе каапыр болдуңбу?]]></translation>
<footnotes></footnotes>
</aya>
<aya number="38">
<translation><![CDATA[Бирок, мен «Раббим – Аллах» (деймин) жана Раббиме эч нерсени шерик кылбаймын.]]></translation>
<footnotes></footnotes>
</aya>
<aya number="39">
<translation><![CDATA[Эгер сен багыңа киргенде: «Аллахтын каалаганы (болот). Аллахтан башка күч-кубат жок» десең (жакшы болмок). Эгер сен мени мал-дүйнө, бала-чака жаатынан өзүңдөн аз деп кемсинтсең,]]></translation>
<footnotes></footnotes>
</aya>
<aya number="40">
<translation><![CDATA[Раббим мага сенин багыңдан жакшыраак бак насип кылып, сенин багыңа асмандан (добул, жамгыр сыяктуу) апаат-балээ жиберип койгусу бардыр. Анда (мактанган) багың ойрону чыккан ээн талаага айланып калат!]]></translation>
<footnotes></footnotes>
</aya>
<aya number="41">
<translation><![CDATA[Же болбосо, суусу тартылып, (багың куурап) суу таппай да калаарсың».]]></translation>
<footnotes></footnotes>
</aya>
<aya number="42">
<translation><![CDATA[(Чын эле) анын байлыгы (багы асмандан түшкөн от балээсинин) арасында калды. Өзү, багына сарптаган нерселерине (бушайман болуп) алакандарын оодарып кала берди. Бак болсо, дарактардын (дөңкөйгөн) денелери сороюп, сып-сыйда болуп калды! Жана ал: «Эх, кана эми Раббиме эч нерсени шерик кылбаган болсом!» - деди.]]></translation>
<footnotes></footnotes>
</aya>
<aya number="43">
<translation><![CDATA[Жана ага жардам бергидей, Аллахтан башка топ-жамааты да болбой, өзүнө-өзү да жардам бере албай калды.]]></translation>
<footnotes></footnotes>
</aya>
<aya number="44">
<translation><![CDATA[Анда(й шартта) чыныгы достук, жакындык (ишенип-жөлөнүү) Аллахка (гана болушу зарыл) Анын сооп-сыйлыгы да, акыбет-натыйжасы да эң мыкты!]]></translation>
<footnotes></footnotes>
</aya>
<aya number="45">
<translation><![CDATA[(Оо, Мухаммад,) аларга дүйнө жашоосунун мисалын Биз асмандан түшүргөн сууга окшоштур: Ал суу менен жер өсүмдүктөрү ширелишип, (жер бети гүл болуп) калды. (Арадан эч канча убакыт өтпөй эле, баары кургап) шамал учурган, куурап сынган шыпырындыга айланды. Аллах ар нерсеге Кудуреттүү!]]></translation>
<footnotes></footnotes>
</aya>
<aya number="46">
<translation><![CDATA[Мал-дүйнө, бала-чака (булар өткөөл) дүйнөнүн зыйнаттары. Ал эми, Раббиңдин назарында, түбөлүк калчу сооп иштер, сыйлык жаатынан да, арзуу жаатынан да жакшыраак.]]></translation>
<footnotes></footnotes>
</aya>
<aya number="47">
<translation><![CDATA[Биз тоолорду (тытылган жүн сыяктуу) учурган Күндө (Кыяматта) жерди жайдак-жалаң абалда көрөсүң. Анан Биз аларды (адамдарды) чогултабыз! Эч бирин калтырбайбыз![1]]]></translation>
<footnotes><![CDATA[[1] Абалкы замандагыларын, кийинки замандагыларын… сууга чөккөн, отко күйгөн, жадагалса, жырткычтарга жем болуп кеткендеринен өйдө тирилтип, чогултуп алабыз. Сурак үчүн.]]></footnotes>
</aya>
<aya number="48">
<translation><![CDATA[Алар сап-сап болуп Раббиңе жолуктурулат: «Мына Өзүмө келдиңер го биринчи ирет жаратканым сыяктуу![1] (Көпчүлүгүңөр) Бизди (бул) убада кылынган жолугушууну болтура албайт деп ойлогонсуңар!» (дейт, ошондо Аллах).]]></translation>
<footnotes><![CDATA[[1] Адамдар ал жерге биринчи ирет жаралганы сыяктуу эч нерсеси (кийимдери) жок жана сүннөткө отургузулбаган абалда чогултулат. (Тафсийру Жалалайн)]]></footnotes>
</aya>
<aya number="49">
<translation><![CDATA[Анан китеп (амал дептерлери) таратылат. Сен анан, кылмышкерлерди, андагы (жазылган) иштеринен кооптонуп: «Эх, өлдүк! Бул эмне деген китеп?! Чоң-майда күнөөлөрүбүздүн бирин да калтырбай тизмектеп коюптур!» дешет жана жасаган жоруктарын (ошол китептин ичинде) даяр абалда табышат. Сенин Раббиң эч кимге зулумдук кылбайт.[1]]]></translation>
<footnotes><![CDATA[[1] Ал китепте, эмне иш жасаган болсо, ошол гана бар. Эч кимге кошуп жазылган эмес. Анткени, Улук Рабби залым эмес.]]></footnotes>
</aya>
<aya number="50">
<translation><![CDATA[(О, Мухаммад!) эстегин, Биз периштелерге: «Адамга сажда кылгыла» дегенде, бир Иблистен башка бардыгы сажда кылышты. Ал жиндер тайпасынан эле. Раббисинин буйругуна каршы чыкты. Эми, силер Мени таштап, ошол Иблис менен анын укум-тукумдарын өзүңөргө дос-башчы кылып жатасыңарбы?! Алар силердин душманыңар го! Залымдардын (Дос-Раббини душман-шайтанга) алмаштырганы кандай жаман![1]]]></translation>
<footnotes><![CDATA[[1] Башка бир аятта Аллах таала айткан: «Аллах ыймандуу адамдардын досу. Аларды караңгылыктардан Нурга чыгарат. Каапырлардын досу – Таагут. Ал аларды Нурдан караңгылыктарга чыгарат». «Таагут» деп адамдарды Аллахтын ибадатынан азгырган нерселерге же болбосо, адамдар сыйынган Аллахтан башка жалган кудайларга айтылат. Таагуттун эң чоңу – шайтан.]]></footnotes>
</aya>
<aya number="51">
<translation><![CDATA[Мен асмандар менен жерди жаратканда да, алардын өзүн жараткан кезде да эч кимисин күбө (шерик) кылган эмесмин! Мен азгыруучуларды жардамчы кылган эмесмин!»]]></translation>
<footnotes></footnotes>
</aya>
<aya number="52">
<translation><![CDATA[Ошол (Кыямат) Күнү (Аллах) айтат: «(Өзүңөр кудай деп) ойлогон Менин «шериктериме» жалбаргылачы?!» Жалбарышат, бирок алар жооп беришпейт.[1] Биз алардын арасына өлүм чуңкурун салып койгонбуз!]]></translation>
<footnotes><![CDATA[[1] Кайра өзүнө сыйынган адамдардан жүз үйрүп: «Мен сага: «Кудай болуп беремин, мага сыйын» деген эмесмин, эй, акмак!» - дешет. Ошентип, бири-бирин айыптап, жек көрүп калышат. Анан алардын арасы алыстатылат.]]></footnotes>
</aya>
<aya number="53">
<translation><![CDATA[Күнөөкөр адамдар тозокту көргөндө, өздөрүнүн ага ташталаарын билишет. Жана өздөрүн андан буруп (кутултуп) кетүүчүнү таппай калышат.]]></translation>
<footnotes></footnotes>
</aya>
<aya number="54">
<translation><![CDATA[Биз бул Куранда адамдарга (эсине келип, жолун таап алсын деп) ар түрдүү мисалдарды келтирдик. Инсан көп нерселер жөнүндө талаша берет.]]></translation>
<footnotes></footnotes>
</aya>
<aya number="55">
<translation><![CDATA[Өздөрүнө Хидаят (Ислам чындыгы) келгенден кийин, адамдарды ыйманга келүүдөн, жана Раббисине тообо кылуудан тоскон нерсе – аларга абалкылардын жолунун (кайталанып) келиши(н) же утурлап азап келиши(н талап кылгандары) гана болду.[1]]]></translation>
<footnotes><![CDATA[[1] Мушрик адамдарды ыймандан тоскон нерсе жүрөктөрүндөгү жек көрүү сезимдери. Аларга пайгамбарыбыз жетиштүү далилдерди айтканда алар: “Сөзүң чын болсо Раббиңе айт, бизге азап жиберсин” деп талап кылышкан. Мына ушул өжөрлүктөрү аларды ыйманга келүүдөн тоскон эң негизги нерсе болду. (Тафсийрул Муяссар)]]></footnotes>
</aya>
<aya number="56">
<translation><![CDATA[Биз бардык пайгамбарларды (бейиштен) куш кабар, (тозоктон) сестентүүчү кабар берүүлөрү үчүн жиберебиз. Каапыр адамдар (өз) жалган(дары) менен Акыйкатты жеңип алабыз деп талашышат. Менин аяттарымды жана коркутулган нерселерди (тозок кабарларын) азил-тамаша кылып алышат.]]></translation>
<footnotes></footnotes>
</aya>
<aya number="57">
<translation><![CDATA[Раббисинин аяттары эскертилгенде андан жүз буруп, жасаган күнөөлөрүн унуткандардан көбүрөөк залым (каапыр) болгон бирөө барбы?! Биз алардын жүрөктөрүнө – Куранды түшүнбөй калсын деп – чүмбөт жаап койдук, кулактарында дүлөйлүк бар! Эми аларды туура жолго ар канча чакырсаң да, эч качан оңолушпайт!]]></translation>
<footnotes></footnotes>
</aya>
<aya number="58">
<translation><![CDATA[Сенин Раббиң – Ырайымдуу, Кечирүүчү. Эгер күнөөлөрүнө жараша жазаласа, аларга азапты тездетмек. Алар үчүн убада кылынган Күн (Кыямат) бар. Ал күнү алар Аллахтан башка Куткаруучуну таппай калышат.]]></translation>
<footnotes></footnotes>
</aya>
<aya number="59">
<translation><![CDATA[Биз мына бул шаарларды(н элдерин) чектен чыгып каапыр болуп кеткенде (берилген мөөнөт – ырайымды билбей ашынып кеткенде) кыйратканбыз жана кыйроолоруна убакыт белгилегенбиз.[1]]]></translation>
<footnotes><![CDATA[[1] Кийинки аяттан баштап Аллах таала пайгамбары Муса менен илимдүү, салих пенде Кызырдын икаясына өтөт. Муса алейхис-саламга Аллах таала палан жерде сенден илимдүүрөөк адам бар деп кабар бергенде, ошол адамды көрүүгө (демек илимге) шашылып, кызматкер-жардамчысы Юуша бин Нун деген баланы шаштырып турган жеринен икая башталат.]]></footnotes>
</aya>
<aya number="60">
<translation><![CDATA[Бир кезде Муса (кызматчы) баласына: «(Белгиленген) эки деңиздин кошулуш жерине жеткенге чейин же болбосо алыс жол басканга (чарчаганга) чейин жүрүүдөн токтобоймун» деди.[1]]]></translation>
<footnotes><![CDATA[[1] Себеби, Аллах таала ага, жанагы аалым менен эки деңиз кошулган жерде жолугаарын, ал жерге жеткендин белгиси, жолго камдап алган гүлазыгы – чоң балыктын жоголуп кетерин билдирген эле.]]></footnotes>
</aya>
<aya number="61">
<translation><![CDATA[Экөө эки деңиздин кошулган жерине жеткенде, балыктарын унутуп (жоготуп) коюшту. Балык болсо, деңизге бет алып, (себеттен) чыгып кеткен.[1]]]></translation>
<footnotes><![CDATA[[1] Кызматчы бала балык салынган себетти деңиз жээгине койгондо, ага ным жетип, Аллахтын Кудурети менен тирилип, себеттен суурулуп чыгып, деңизге бой урган. Муну бала билбей калган.]]></footnotes>
</aya>
<aya number="62">
<translation><![CDATA[(Белгиленген жерден) өтүп кеткенде Муса (кызматчы) жигитине: «Биздин тамакты алып келчи бери, бул сапарыбыздан абдан чарчадык го!» - деди.]]></translation>
<footnotes></footnotes>
</aya>
<aya number="63">
<translation><![CDATA[(Анда жигит): «Билесизби, аска таштын жанында баш калкалап турганыбызда, мен балыкты унутуп калган экенмин. Муну (сизге айтууну) шайтан гана унуттурду! Ал (тирилип) деңизге жолун таап кеткен! (Бул) ажайып!» - деди.]]></translation>
<footnotes></footnotes>
</aya>
<aya number="64">
<translation><![CDATA[«Биз каалаган нерсе – ушул» - деди Муса жана экөө изме-из артка кайтышты.]]></translation>
<footnotes></footnotes>
</aya>
<aya number="65">
<translation><![CDATA[(Белгиленген жерде) Биздин пенделерибизден бир пендени табышты. Биз ага Өзүбүз тараптан (өзгөчө) ырайым берген жана алдыбыздагы (кайып) илимден ага (керегинче) үйрөткөн элек.[1]]]></translation>
<footnotes><![CDATA[[1] Кээ бир тафсирчи аалымдар, ысымы Кызыр болгон бул аалым кишини пайгамбар дешет. Бул – туура эмес. Ал болгону, Муса пайгамбарга замандаш жана Аллахтын өзгөчө ырайымына татыган, салих-жакшы адамдардын бири болгон. (Садий).]]></footnotes>
</aya>
<aya number="66">
<translation><![CDATA[Ага Муса айтты: «Өзүңүзгө (Аллах тарабынан) үйрөтүлгөн илимден түз-туура нерселерди мага да таалим беришиңиз үчүн сизге ээрчип жүрсөм болобу?»]]></translation>
<footnotes></footnotes>
</aya>
<aya number="67">
<translation><![CDATA[Ал айтты: «Сен мени менен жүрүүгө сабыр кыла албайсың.[1]]]></translation>
<footnotes><![CDATA[[1] Анткени, мен сен билбеген нерселерди билемин. Сага сыртынан жакшы көрүнгөн нерсеге мен жаман мамиле кылганда, же сыртынан жаман көрүнгөн нерсеге мен жакшы мамиле кылганда сен ал иштин ички сырын билбегениң себептүү кармана албай каласың.]]></footnotes>
</aya>
<aya number="68">
<translation><![CDATA[Өзүң толук кабардар болбогон нерсеге кантип сабыр кылмак элең?]]></translation>
<footnotes></footnotes>
</aya>
<aya number="69">
<translation><![CDATA[(Муса) айтты: «Аллах кааласа, менин сабыр кылганымды көрөсүз. Мен сиздин эч бир ишиңизге каршы чыкпаймын».]]></translation>
<footnotes></footnotes>
</aya>
<aya number="70">
<translation><![CDATA[«Эгер мени ээрчисең, качан өзүм сага түшүнүк бермейинче, менден эч нерсе сурабайсың» - деди ал.]]></translation>
<footnotes></footnotes>
</aya>
<aya number="71">
<translation><![CDATA[Ошентип, экөө жөнөп кетишти. Качан кемеге чыгышканда, ал (Кызыр) кемени тешип койду эле, (Муса убаданы унутуп): «Эмне сиз кемени, элдерин чөктүрүп жиберейин деп тештиңизби?! Сиз жаман иш жасадыңыз!» - деди.]]></translation>
<footnotes></footnotes>
</aya>
<aya number="72">
<translation><![CDATA[«Мени менен (жүрүүгө) сабыр кыла албайсың дебедим беле?» - деди (Кызыр).]]></translation>
<footnotes></footnotes>
</aya>
<aya number="73">
<translation><![CDATA[(Анда Муса): «Унутканым себептүү мени күнөөлөбөңүз. Ишимден мага оор болгонун жүктөбөңүз» - деди.]]></translation>
<footnotes></footnotes>
</aya>
<aya number="74">
<translation><![CDATA[Дагы жол жүрүштү. Качан бир наристе баланы жолуктурушканда (Кызыр) аны өлтүрүп койду. «Сиз бейкүнөө жанды жан(га-жан мыйзамы)сыз эле, өлтүрүп койдуңуз! Сиз жаман иш кылдыңыз!» - деди (чыдай албаган Муса).]]></translation>
<footnotes></footnotes>
</aya>
<aya number="75">
<translation><![CDATA[(Кызыр кайрадан): «Мени менен бирге жүрүүгө сабырың жетпейт деп», — мен сага айтпадым беле деди.]]></translation>
<footnotes></footnotes>
</aya>
<aya number="76">
<translation><![CDATA[(Муса) айтты: «Мындан кийин эмне жөнүндө сурасам да мени шерик кылбайсыз. Мени жетиштүү эле кечирдиңиз (деп ойлоймун)».]]></translation>
<footnotes></footnotes>
</aya>
<aya number="77">
<translation><![CDATA[Дагы жолун улантышты. Бир шаар элине жеткиче басышты. Алардан тамак-аш сурашты эле, экөөсүн конок кылуудан баш тартышты. Анан ошол жерден урап калган бир дубалды тапканда (Кызыр) аны (кайра) тикелеп койду. (Муса болсо, өздөрүнө урмат-сый көргөзбөгөн элдин шаарындагы эски дубалды оңдоп, жакшылык кылган Кызырга түшүнбөй): «Эгер кааласаңыз бул ишиңизге (эмгек) акы алсаңыз болмок» деди.]]></translation>
<footnotes></footnotes>
</aya>
<aya number="78">
<translation><![CDATA[(Кызыр) айтты: «Бул сен экөөбүздүн ортобуздагы ажырашуу! Эми, сага сен сабыр кыла албаган нерселерден кабарын берейин:]]></translation>
<footnotes></footnotes>
</aya>
<aya number="79">
<translation><![CDATA[Кеме (тууралуу айтсам), ал деңизде тиричилик кылган мискин-кедейлердики болчу. Мен аны тешип коюуну чечтим. Себеби алардын кайткан жолунда бардык кемелерди басып алуучу (каракчы) падыша бар эле.]]></translation>
<footnotes></footnotes>
</aya>
<aya number="80">
<translation><![CDATA[Жана(гы) наристе жөнүндө айтсак, анын ата-энеси ыймандуу пенделер эле. Биз (ал бала чоңойгондо каапыр болуп) ата-энесине (адам чыдагыс) каршылык жана каапырлык көргөзүүсүнөн корктук.]]></translation>
<footnotes></footnotes>
</aya>
<aya number="81">
<translation><![CDATA[Анан Раббилери ал экөөсүнө тазараак, ырайымдуураак (перзентти) алмаштырып беришин кааладык.]]></translation>
<footnotes></footnotes>
</aya>
<aya number="82">
<translation><![CDATA[Ал эми дубал шаардагы эки жетим баланыкы болуп, түбүндө экөөнө арналган (мурас) казына бар эле. Алардын атасы жакшы адам болгон. Анан Раббиң эки (жетим) бой жетип, өз казыналарын өздөрү чыгарып алуусун каалады. (Бул кайып илимдери) Раббиң тарабынан болгон Ырайым. Мен буларды өзүмчө аткарганым жок. Сен чыдап, сабыр кыла албаган окуялардын жандырмагы мына ушундай».[1]]]></translation>
<footnotes><![CDATA[[1] Бул икаяда көп пайдалуу таалимдер бар. Кээ бирөөлөрүн санап өтөбүз: 1) Илимдин пазилети. Муса илим үйрөнүү үчүн өз элинен сапарга чыкты. 2) Илимдин зарылдыгы. Бирөөгө бир нерсени үйрөтүүдөн мурда өзү ошол нерсени жакшы билиши керек. 3) Өз кызматчысы менен тамактануу– пайгамбардын сүннөтү. 4) Кызыр пайгамбар эмес. Эгер пайгамбар болсо анык айтылат болчу. 5) Мугалимге урмат. Эгер мугалим өзүнөн төмөн даражадагы адам болсо да, аны жогору баалоо керек. Муса пайгамбар болуп туруп, пайгамбар эмес Кызырды илими үчүн сыйлады. 6) Сабырсыздык - илимсиздиктен. «Өзүң толук кабардар болбогон нерсеге кантип сабыр кылмак элең» - дейт Кызыр. 7) Өкүм чыгарууга шашылбоо. 8) Ниет башка, иш башка. Муса Кызырга «Аллах кааласа, сабыр кылганымды көрөсүз» - деди эле, иш жүзүндө сабыр кыла албай калды. 9) Унутканга күнөө жок. Мусанын биринчи жолку каяшасын унуткандан улам жасаганын Кызыр кабыл алды. 10) Чоң күнөөнү жок кылуу үчүн кичинекей күнөөнү жасоого аргасыз болуу. Мисал үчүн Кызырдын иштери. 11) Бирөөнүн малын же жанын сактоо үчүн анын буюмун сурабай колдонсо күнөө жок: Кызыр кеме ээлеринин жанын сактоо үчүн өздөрүнөн сурабай эле кемени тешип койду. 12) Кеме сыяктуу мүлкү бар болсо да, эгер тартыш жашаса «мискин-кедей» деп атала берет. «Кеме (жөнүндө айтсам,) ал деңизде тиричилик кылган мискин-кедейлердики болчу» дейт Кызыр.]]></footnotes>
</aya>
<aya number="83">
<translation><![CDATA[(Оо, Мухаммад! Яхудилер жана мушриктер) Сенден Зулкарнайн[1] жөнүндө сурашат. Айткын: «Азыр мен силерге ал жөнүндөгү (Аллах мага вахий кылган) кабарды окуп беремин:]]></translation>
<footnotes><![CDATA[[1] Кээ бирөөлөр бул кишини Александр Македонский менен алмаштырып алышат. Александр Македонский арабча тарыхий булактарда Искандар Макдуний деген ат менен белгилүү.]]></footnotes>
</aya>
<aya number="84">
<translation><![CDATA[Чындыгында Биз ага жер бетинде улуу салтанат – бийлик жана ар бир нерсенин себептерин, мүмкүнчүлүктөрүн бердик.]]></translation>
<footnotes></footnotes>
</aya>
<aya number="85">
<translation><![CDATA[Анан ал (аскери менен) бир себеп артынан түшүп, жол тартты.]]></translation>
<footnotes></footnotes>
</aya>
<aya number="86">
<translation><![CDATA[Күн батыш тарапка жеткенде, күндүн кара баткактуу булак артына батып баратканын көрдү. Ал баткактын жанында бир элге жолукту. Биз: «Оо, Зулкарнайн, сен бул элди же азаптайсың же аларга жакшы мамиле жасайсың», – дедик.[1]]]></translation>
<footnotes><![CDATA[[1] Зулкарнайн ыймандуу падыша болгон. Анын жортуулдары деле баскын жасоо максатын көздөбөй, элдерди ар кандай зулумдардан куткаруу жана залымдарды жазалоо үчүн болгон. Бул аяттан Аллах Зулкарнайнды өз ишинде ыктыярдуу кылганы белгиленүүдө.]]></footnotes>
</aya>
<aya number="87">
<translation><![CDATA[«Залимдерин дароо эле жазалайбыз, кийин Раббилерине кайтарылганда Өзү оор азап менен жазалайт» - деди.]]></translation>
<footnotes></footnotes>
</aya>
<aya number="88">
<translation><![CDATA[Ал эми, ыйман келтирип, салих-жакшы иш жасаган адамга болсо, жакшы сыйлык (бейиш) бар. Биз дагы ага өз амирибизден жакшы сөздөрдү айтабыз».]]></translation>
<footnotes></footnotes>
</aya>
<aya number="89">
<translation><![CDATA[Кийин (Чыгышка кайтып келип, Аллах көргөзгөн) себептерди ээрчиди.]]></translation>
<footnotes></footnotes>
</aya>
<aya number="90">
<translation><![CDATA[Ушул бойдон Күн чыгышка жетти да, бир элдин үстүнөн күн нурун чачып турганын көрдү. Биз бул элге Күндөн бөлөк «чүмбөт» кылган эмес элек.[1]]]></translation>
<footnotes><![CDATA[[1] Бул эл, үстүнө үй салууну да, кийим кийүүнү да билбеген, күндөн башка жамынчысы болбогон, илим-маданияттан өтө артта калган, жапайы эл экен.]]></footnotes>
</aya>
<aya number="91">
<translation><![CDATA[Ошондой эле Биз аны (Зулкарнайнды) алдындагы бардык өнөр-билими менен кошуп ороп алганбыз.[1]]]></translation>
<footnotes><![CDATA[[1] Зулкарнайн илимден эң алыс жерде болгону менен Аллах тааланын илими аны жана ал жасаган бардык иштерди ороп, камтып турат.]]></footnotes>
</aya>
<aya number="92">
<translation><![CDATA[Кийин дагы бир себептин артынан түштү.]]></translation>
<footnotes></footnotes>
</aya>
<aya number="93">
<translation><![CDATA[Качан тээ (алыстагы) эки тоонун ортосуна жеткенде, ал эки тоонун алдында таптакыр сөз түшүнбөгөн элге жолукту.]]></translation>
<footnotes></footnotes>
</aya>
<aya number="94">
<translation><![CDATA[Алар айтышты: «Оо, Зулкарнайн! (Мына бул тоонун ары жагындагы) Яжуж-Мажуж (эли) жер бетинде бузукулук (зулумдук) кылууда. (Эмне дейсиң,) биз менен алардын ортосуна (бекем бир) тосмо-дубал жасап берүүң үчүн сага акы чогултуп берсек болобу?».]]></translation>
<footnotes></footnotes>
</aya>
<aya number="95">
<translation><![CDATA[(Зулкарнайн) айтты: «Раббим мага берген нерсе (бийлик, илим, өнөр силер берген нерседен) жакшыраак. Андан көрө мага күч-кубат жагынан жардам кылгыла, силер менен алардын арасына тосмо куруп берейин.]]></translation>
<footnotes></footnotes>
</aya>
<aya number="96">
<translation><![CDATA[(Оболу) эки тоо менен барабар болгонго чейин темир сыныктарын алып келгиле» (Зулкарнайн эки бийик тоонун арасына тосмо жасоо үчүн оболу алардын арасын темир сыныктары менен толтуртту. Бул иш бүткөндө, улуу от жактырып…) «(Үйлөгүч аспап менен) үйлөгүлө» - деди. Качан ал (темир тосмо кып-кызыл) от болуп калганда айтты: «Эритилген мис алып келгиле, үстүнө куямын».]]></translation>
<footnotes></footnotes>
</aya>
<aya number="97">
<translation><![CDATA[Анан «Эми, алар бул тосмонун үстүнө чыга да албайт, аны теше да алышпайт» - деди.]]></translation>
<footnotes></footnotes>
</aya>
<aya number="98">
<translation><![CDATA[(Бардык ишин бүтүргөндө): «Бул Раббимдин ырайымы. Эми, качан Раббимдин (Яжуж-Мажуж чыгат деген) убадасы келген күнү Өзү аны тегиздеп коёт (жана Яжуж-Мажужга жол ачат). Раббимдин убадасы – бул акыйкат» - деди.]]></translation>
<footnotes></footnotes>
</aya>
<aya number="99">
<translation><![CDATA[Биз ошол (Яжуж-Мажуж чыккан) күнү аларды бири-бирине айкаш-уйкаш кылып таштайбыз жана «Сур» (кернейи) тартылганда баарын (Өзүбүзгө) чогултабыз.[1]]]></translation>
<footnotes><![CDATA[[1] Убактысы келип, Зулкарнайндын тосмосу ураганда Яжуж-Маьжуж бири-бирин тебелеп, ааламды каптайт. Бул аят дагы бир түшүндүрмөдө төмөндөгүчө чечмеленет: «Биз ошол (Кыямат) күнү ал(адамд)арды (коркунучтун күчтүүлүгүнөн) бири-бирине айкаш-уйкаш кылып таштайбыз жана «Сур» (кернейи) тартылганда баарын (Өзүбүзгө) чогултабыз».]]></footnotes>
</aya>
<aya number="100">
<translation><![CDATA[Ошол күнү каапырларга тозокту анык жолуктурабыз.]]></translation>
<footnotes></footnotes>
</aya>
<aya number="101">
<translation><![CDATA[(Бул дүйнөдө) алардын көздөрү Менин эскермелеримден пардаланган жана (аны) угууга да алы келбейт.]]></translation>
<footnotes></footnotes>
</aya>
<aya number="102">
<translation><![CDATA[Каапыр болгон адамдар Менден башка Өзүмдүн пенделеримди дос («кудай») тутунуп алууну (каалашабы жана «ошолор мени сактайт» деп) ойлошобу?! Биз каапырлар үчүн тозокту «конок үйү» кылып даярдап койдук.]]></translation>
<footnotes></footnotes>
</aya>
<aya number="103">
<translation><![CDATA[Айт (оо, Мухаммад): «Иштеринде зыян тарткандар жөнүндө силерге кабар берейинби?]]></translation>
<footnotes></footnotes>
</aya>
<aya number="104">
<translation><![CDATA[Алар бул дүйнө жашоосунда аракет-жолдору адашкан бирок, «өздөрүн эң мыкты иш жасап жатабыз» деп ойлогон адамдар.]]></translation>
<footnotes></footnotes>
</aya>
<aya number="105">
<translation><![CDATA[Алар Раббилеринин аяттарына жана Ага (кыяматта) жолугууга ишенишпейт. (Бардык жакшы) амалдары күйүп кетти! Эми, кыямат күнү алар үчүн (кыпындай да) салмак (кадыр-барк) койбойбуз!]]></translation>
<footnotes></footnotes>
</aya>
<aya number="106">
<translation><![CDATA[Менин аяттарымды жана пайгамбарларымды шылдыңдап, каапыр болгондору себептүү ушул тозок алардын жазасы!]]></translation>
<footnotes></footnotes>
</aya>
<aya number="107">
<translation><![CDATA[Ыйман келтирип, салих-жакшы амал кылгандардын түшчү жери – Фирдаус бейиштери!]]></translation>
<footnotes></footnotes>
</aya>
<aya number="108">
<translation><![CDATA[Ал жерде түбөлүк калышат жана андан (башка жакка) көчүүнү каалашпайт.]]></translation>
<footnotes></footnotes>
</aya>
<aya number="109">
<translation><![CDATA[Айт, (оо, Мухаммад): «Эгер Раббимдин Сөздөрү(н жазуу) үчүн деңиз сыя болсо жана эгер дагы ошол деңизче сыяны (кошумча) алып келсек да, Раббимдин сөздөрү түгөнөөрдөн мурун сыя түгөнүп калат”.[1]]]></translation>
<footnotes><![CDATA[[1] Дал ушул аятты кубаттаган дагы бир аятта Аллах таала айтат: «Эгер жер бетиндеги бардык дарактар калем болуп, деңиз жана анын артынан жети деңиз болсо да Аллахтын Сөздөрү түгөнмөк эмес! Чынында Аллах – Кудуреттү, Даанышман!»]]></footnotes>
</aya>
<aya number="110">
<translation><![CDATA[Айткын: «Мен силер сыяктуу эле кишимин. (Болгон айырмачылыгыбыз) мага (Раббимден мындай деген) аян-кабар жиберилет: «Силердин кудайыңар – Жалгыз Кудай. Ким Раббисине (бактылуу абалда) жолугууну кааласа, (Аллахтын шариятына ылайык) жакшы амал кылып, Раббисине ибадат кылганда (Ага) эч кандай шерик кошпосун!»[1]]]></translation>
<footnotes><![CDATA[[1] Мусулман пенде ибадат кылганда рия (эл көрсүн) жана сумьа (эл уксун) үчүн жасаса кичинекей ширк болот. Рия жана сумьа аралашпаган, Аллахтын гана ыразылыгын көздөп жасалган ибадаттарга «ыклас менен жасалган ибадат» деп аталат. Дал ушундай ибадаттар гана өз ээсин Акыретте бактылуу кылат.]]></footnotes>
</aya>
</sura>
<sura number="19">
<aya number="1">
<translation><![CDATA[Каф, Хаа, Яаа, Айн, Саад.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул – ) сенин Раббиң пендеси Закарияга берген ырайымынын кабары.]]></translation>
<footnotes></footnotes>
</aya>
<aya number="3">
<translation><![CDATA[Эстегин, ал Раббисине жашыруун түрдө жалбарып,]]></translation>
<footnotes></footnotes>
</aya>
<aya number="4">
<translation><![CDATA[(мындай) деди: «Оо, Раббим! Менин муун-сөөктөрүм алсырап, карылыктан чачымды ак баса баштады! Оо, Раббим, мен эч качан Сага дуба кылып таалайсыз болгон эмесмин!]]></translation>
<footnotes></footnotes>
</aya>
<aya number="5">
<translation><![CDATA[Мен артымдагы жакындарымдан кооптонуп жатамын. Аялым төрөбөс болуп калган. Өз даргөйүңдөн мага бир дос (перзент) берчи?![1]]]></translation>
<footnotes><![CDATA[[1] Себеби, анын коомунда анын ишин (жалгыз Аллахка чакыруу милдетин) аркалоого ылайыктуу адам калбай калган. Закария өз жакындарын жана элин түз жолдон адашып кетпесе экен деп, кооптонуп, бир перзентим болсо, ишимди улантып кетээр эле деп үмүт кылууда.]]></footnotes>
</aya>
<aya number="6">
<translation><![CDATA[Ал мага жана Якубдун (ыймандуу) урпактарына мураскор болсун! Оо, Раббим, Аны Өзүңдүн ыраазычылыгыңдын кызматкерлеринен кылгай элең?!»]]></translation>
<footnotes></footnotes>
</aya>
<aya number="7">
<translation><![CDATA[«Оо, Закария! Биз сени Яхьа деген наристе менен сүйүнтөбүз! Биз мурун ага (эч кимди) адаш кылган эмеспиз».[1]]]></translation>
<footnotes><![CDATA[[1] Мындан илгери бул ысым менен эч бир адам баласы аталган эмес. «Адаш» «атташ», «аты окшош» деген мааниде.]]></footnotes>
</aya>
<aya number="8">
<translation><![CDATA[«Оо, Раббим!» деди (Закария) мага кайдагы перзент?! Аялым төрөбөс болсо, өзүм карылыктын чегине жетип калган болсом?!»[1]]]></translation>
<footnotes><![CDATA[[1] Закария перзентсиздиктен кысылган жүрөгүн Раббисине бошотуп, перзентим болсо жакшы болмок деп арзуу кылган. Бирок, мындай болуп кетишин күтпөгөн. Эми, Аллах дубасын кабыл алганын билип, шашып, таңыркап калган учуру.]]></footnotes>
</aya>
<aya number="9">
<translation><![CDATA[«Ошондой» – деди (Аллах) – Раббиң айтат: «Бул Мага жеңил. Өзүңдү деле мындан мурун Мен жаратканмын. (Анда) сен дагы эч нерсе эмес (жок) элең».]]></translation>
<footnotes></footnotes>
</aya>
<aya number="10">
<translation><![CDATA[«Оо, Раббим! Анда мага (көңүлүмдүн бейпилдиги үчүн) бир белги көргөзчү?!» - деди (Закария). «Сага белги: соп-соо туруп, үч түн бою адамдарга сүйлөй албай каласың» - деди (Аллах).[1]]]></translation>
<footnotes><![CDATA[[1] Бул Закарияга Аллахтан моожиза болду. Ал сүйлөй албаганы менен ибадат сөздөрүн эч кыйналбай сүйлөп жатты. Ибадаткананын михраб (төркү) бөлүгүнө кирип алып, зикир, ибадат менен алек болду. Яхьянын дүйнөгө келиши анын жалгыз өзүнө эмес, диний жетекчиге муктаж болгон элге да кубанычтуу кабар эле.]]></footnotes>
</aya>
<aya number="11">
<translation><![CDATA[Ал (ибадатканадагы) михрабдан[1] элине чыкты жана «түнү-күнү мактоо сөздөрүн айткыла» деп, (ымдап) ишаарат кылды. (Ошентип, арадан белгилүү убакыт өтүп Яхья туулду, ал атасынан жакшы тарбия көрдү. Эми акылы толо баштаганда ага Аллах таала айтты:)]]></translation>
<footnotes><![CDATA[[1] Михраб – ибадатканалардын кыбыла тарабындагы диний жетекчинин орду.]]></footnotes>
</aya>
<aya number="12">
<translation><![CDATA[«Оо, Яхья! (Ыйык) Китепти(н өкүмүн) бекем карма!» Биз ага өкүм-шариятты наристелигинде эле берген элек.]]></translation>
<footnotes></footnotes>
</aya>
<aya number="13">
<translation><![CDATA[Жана Биз ага Өзүбүздөн мээримдүүлүк, тазалык касиеттерин тартууладык. Ал - такыба болгон эле.]]></translation>
<footnotes></footnotes>
</aya>
<aya number="14">
<translation><![CDATA[Ата-энесине кайрымдуу болду. Текеберленген (таш жүрөк) жана (Раббисине) каршы чыгуучу болбоду.]]></translation>
<footnotes></footnotes>
</aya>
<aya number="15">
<translation><![CDATA[Ага туулган күнүндө, өлгөн күнүндө жана кайра тирилген күнүндө (Аллахтын) салам(ы) болсун!]]></translation>
<footnotes></footnotes>
</aya>
<aya number="16">
<translation><![CDATA[(Оо, Мухаммад,) сен Китепте (Куранда) Мариямды(н окуясын) эсте: Бир кезде ал өз үй-бүлөсүнөн чыгыш тараптагы (бир) жерге бөлүнүп чыгып,]]></translation>
<footnotes></footnotes>
</aya>
<aya number="17">
<translation><![CDATA[алардан чүмбөттөнүп алды.[1] Анан Биз ага Өз Рухубузду (Жебирейил периштени) жибердик. Ал Мариямга кадимки инсан кейпинде көрүндү.]]></translation>
<footnotes><![CDATA[[1] Эч кимге көрүнбөгөн жерге барып, Аллахка сыйынып, таат-ибадат менен алек болду.]]></footnotes>
</aya>
<aya number="18">
<translation><![CDATA[(Анда, Мариям) айтты: «Мени сенден Чексиз ырайымдуу (Аллах) сактасын! Эгер Аллахтан коркуучу болсоң, (мага жолобогун)!».]]></translation>
<footnotes></footnotes>
</aya>
<aya number="19">
<translation><![CDATA[«(Коркпо). Мен Раббиңдин элчиси(периште)мин. Сага аруу перзент бериш үчүн (жиберилдим)», – деди ал.]]></translation>
<footnotes></footnotes>
</aya>
<aya number="20">
<translation><![CDATA[(Мариям) айтты: «Мага эч бир (эркек) адам кол тийгизбеген (кыз бала) жана сойку эмес болсом, менде кайдан бала болсун?!».]]></translation>
<footnotes></footnotes>
</aya>
<aya number="21">
<translation><![CDATA[(Периште) айтты: «(Ооба) ушундай. Бирок, Раббиң айтты: «Аны адамдар үчүн (Өз кудуретибизден) белги жана Ырайым кылып жаратабыз. Бул иш тагдырда чечилип калган» (Периште ушул сөздөрдү айтып, Мариямдын көйнөгүнүн жакасына үйлөдү. Ушундан улам…)]]></translation>
<footnotes></footnotes>
</aya>
<aya number="22">
<translation><![CDATA[Ал (Исага) кош бойлуу болуп, аны менен алыска кетип калды.]]></translation>
<footnotes></footnotes>
</aya>
<aya number="23">
<translation><![CDATA[Анан, (катуу) толгоо (азабы) аны (бийик жердеги) курма дарагынын өзөгүнө алып келди. (Ошол жерде төрөгөн соң ачкачылыктан, суусагандан жана да эң коркунучтуусу адамдардын ушак сөздөрүнөн коркуп:) «Кана эми, ушуга чейин эле өлүп, таптакыр унутулуп калган болсом!» – деди.]]></translation>
<footnotes></footnotes>
</aya>
<aya number="24">
<translation><![CDATA[Ошондо, андан ылдыйраак жерден (үн катты): «Кайгырба, Раббиң астыңдан суу (дарыя) агызып койду.]]></translation>
<footnotes></footnotes>
</aya>
<aya number="25">
<translation><![CDATA[Жана өзүңө курма өзөгүн силксең сага жаңы, таза мөмөлөрүн түшүрөт.]]></translation>
<footnotes></footnotes>
</aya>
<aya number="26">
<translation><![CDATA[Эми, (ошолордон) жеп-ичип, (перзентиң менен) кубан! Ал эми, адамдардан бирөөнү көрсөң (ишаарат менен): «Мен Чексиз Ырайымдуу (Аллах) үчүн сүкүт чалууну назир кылып койдум эле. Бүгүн эч бир адамга сүйлөбөймүн» – дегин.[1]]]></translation>
<footnotes><![CDATA[[1] Ошол кезде адамдар аткарчу ибадаттын бир түрү - «Мен Аллах үчүн баланча күн сүкүт чаламын (эч ким менен сүйлөшпөймүн» деп назир (Аллах үчүн ниет) кылышкан.]]></footnotes>
</aya>
<aya number="27">
<translation><![CDATA[(Мариям) баласын көтөрүп элине келгенде, (ар жактан ажылдашып мындай) дешти: «Оо, Мариям! Сен болбогон уят иш жасаптырсың!]]></translation>
<footnotes></footnotes>
</aya>
<aya number="28">
<translation><![CDATA[Оо, Харундун карындашы! Сенин атаң бузуку, апаң сойку эмес эле го?!».]]></translation>
<footnotes></footnotes>
</aya>
<aya number="29">
<translation><![CDATA[Мариям («наристемден сурагыла» дегендей), ага ишарат кылды. «Бешиктеги ымыркай менен кантип сүйлөшөбүз?!» – дешти. (Ошондо, Аллах Өзүнүн Кудурети менен наристе – Исаны сүйлөтүп, ал апасынын аруу-таза экенине күбөлүк берип,)]]></translation>
<footnotes></footnotes>
</aya>
<aya number="30">
<translation><![CDATA[Айтты: «Мен – Аллахтын пендесимин.[1] Ал (Өзүнүн келечектеги тагдыр-жазмышы боюнча) мага китеп берип, пайгамбар кылды.]]></translation>
<footnotes><![CDATA[[1] Демек, ал кудай эмес жана анда эч бир кудайлык касиети жок.]]></footnotes>
</aya>
<aya number="31">
<translation><![CDATA[Ал мени кайда барсам да берекеттүү кылып, мага – денемде жаным болсо эле – намаз окуп, зекет берүүнү буйруду.]]></translation>
<footnotes></footnotes>
</aya>
<aya number="32">
<translation><![CDATA[Апама жакшылык кылууну буюрду. Жана Ал мени таалайсыз, ташбоор-текебер кылбады!]]></translation>
<footnotes></footnotes>
</aya>
<aya number="33">
<translation><![CDATA[Жана мен туулган, өлгөн жана кайра тириле турган күндөрүмдө мага (Аллах тарабынан) тынчтык-амандык болсун!»]]></translation>
<footnotes></footnotes>
</aya>
<aya number="34">
<translation><![CDATA[(Яхудилер менен христиандар) шек-күмөндө болуп жаткан Мариямдын уулу Иса (жөнүндөгү) Акыйкат Зат (Аллах)тын Сөзү – ушул.[1]]]></translation>
<footnotes><![CDATA[[1] Иса жөнүндө не яхудилер, не христиандар анык, далилдүү пикир айта алышпайт. Бардык айткандары шек-күмөндөргө негизделген. Ошондон улам бирөөлөрү аны «тирүү кудай» десе, башкасы аны «кудайдын уулу», дагы бирөөлөрү «үч кудайдын үчүнчүсү» дешет. Жогорку аяттагы сөздөр гана Иса жөнүндө акыйкатты баян кылган: Ал Аллахтын Кудуретинин белгиси, («бол» дегенден улам жаралган) Сөзү жана салих пайгамбары.]]></footnotes>
</aya>
<aya number="35">
<translation><![CDATA[(Пенделери арасынан бирөөнү) Өзүнө бала кылып алуу Аллахка ылайык эмес! Ал (мындан) Таза! Эгер Ал бир ишти өкүм кылса, ага карап «бол!» деши менен болуп калат.]]></translation>
<footnotes></footnotes>
</aya>
<aya number="36">
<translation><![CDATA[«Чынында, менин жана силердин Раббиңер – Аллах! Өзүнө гана ибадат кылгыла! Ушул гана эң туура жол!»]]></translation>
<footnotes></footnotes>
</aya>
<aya number="37">
<translation><![CDATA[Кийин жамааттар (Иса жөнүндө) талашып-тартыша баштады. Каапыр адамдарга Улуу Күбөлүк күнүндө (Кыяматта) азап болсун!]]></translation>
<footnotes></footnotes>
</aya>
<aya number="38">
<translation><![CDATA[Бизге келээр күнү, алардын кулагы аябай сак, көзү көрөгөч болуп калат.[1] Бирок, залимдер ал Күнү терең адашууда.]]></translation>
<footnotes><![CDATA[[1] Өздөрүнүн адашкандыгы жөнүндөгү сөздү жакшы түшүнүп, амал китептериндеги кылмыштарын көрүп, жадагалса, тозок коркунучун да анык угуп, көрүп: «Оо, Рабби, бардыгын көрдүк, эми бизди дүйнөгө кайтарсаң салих амал кылып, ыймандуулардан болоор элек» дешет.]]></footnotes>
</aya>
<aya number="39">
<translation><![CDATA[(Оо, Мухаммад!) Сен аларды бушаймандык күнүнөн эскерт! Ал Күнү иш чечилип (тозокко түшүшү анык болуп) калат. Алар болсо, ыйман келтирбей (дүйнө жыргалдарына) мас болуп жүрүшөт.]]></translation>
<footnotes></footnotes>
</aya>
<aya number="40">
<translation><![CDATA[Жерди жана анда болгондун баарын Өзүбүз мураска алабыз жана бардыгы Бизге кайтышат.]]></translation>
<footnotes></footnotes>
</aya>
<aya number="41">
<translation><![CDATA[Жана сен (оо, Мухаммад), Китепте Ибрахимди эстегин. Ал чынчыл пайгамбар эле.[1]]]></translation>
<footnotes><![CDATA[[1] Ибрахим бардык пайгамбарлардын атасы. Анткени, Куранда эскерилген пайгамбарлар анын урпактары. Жадагалса Мухаммад саллаллоху алайхи ва саллам дагы анын уулу Ысмайылдан тараган арабдардан. Ибрахим алейхи саламдын «Нухтан кийинки, инсанияттын үчүнчү атасы» деген даражасы да бар. Кээ бир тилчи аалымдар айтышат: «Ибрахим семит тилинде Абрахым. «Аб» - ата, «рахым» - жатын. Демек, бардык жатындан чыккандардын атасы».]]></footnotes>
</aya>
<aya number="42">
<translation><![CDATA[Бир кезде ал атасына: «Оо, атаке, эмне үчүн укпай турган, көрбөй турган жана өзүңүзгө эч пайдасы тийбей турган «кудайларга» ибадат кылуудасыз?]]></translation>
<footnotes></footnotes>
</aya>
<aya number="43">
<translation><![CDATA[Оо, ата! Мага сизге келбеген илим (пайгамбарлык) келген. Эми, (таш кудайлардан кол үзүп) мени ээрчиңиз, сизди туура жолго (Жалгыз Аллахка сыйынууга) баштаймын.]]></translation>
<footnotes></footnotes>
</aya>
<aya number="44">
<translation><![CDATA[Атакебай, шайтанга сыйынбаңыз! Чынында, шайтан Ыраймдууга (Аллах таалага) каршы чыгуучу!]]></translation>
<footnotes></footnotes>
</aya>
<aya number="45">
<translation><![CDATA[Атаке, мен сизди Чексиз Ырайымдуунун азабы кармабаса экен деп корком. Анда сиз шайтанга дос болуп каласыз!»]]></translation>
<footnotes></footnotes>
</aya>
<aya number="46">
<translation><![CDATA[(Атасы) айтты: «Оо, Ибрахим, эмне, сен менин кудайларымдан түңүлдүңбү?! Эгер (мунуңду) токтотпосоң таш менен уруп (өлтүрүп) койомун! Жогол! Көпкө чейин мага сүйлөбө!»]]></translation>
<footnotes></footnotes>
</aya>
<aya number="47">
<translation><![CDATA[(Ибрахим) айтты: «Саламат болуңуз! Бирок, мен Раббиме дуба кылып, сиздин күнөөңүздү кечиришин сураймын. Ал мага Ырайымдуу.[1]]]></translation>
<footnotes><![CDATA[[1] Ибрахим ушинтип атасынан жаман мамилеге кабылса да аны көп даават кылып, «кайтсаңыз күнөөңүздү Аллахтан сурап алайын» деп, үмүт жана көп дубаларды кылды. Аллахка жалбарып, атасынын күнөөлөрүн кечиришин сурады. Бирок, атасынын Аллахтын душманы экени маалым болгондо, ал үчүн Аллахка дуба кылуусун токтотту жана өзүнүн ага тиешеси жоктугун жарыялады.]]></footnotes>
</aya>
<aya number="48">
<translation><![CDATA[«Мен силерди жана силер дуба кылып (сыйынып) жаткан, Аллахтан башка «кудайыңарды» таштап кетемин жана (жалгыз) Раббиме гана дуба кыламын! Жалгыз Раббиме дуба кылганым себептүү (силерге окшоп) таалайсыз болуп калбаймын деген үмүтүм бар».]]></translation>
<footnotes></footnotes>
</aya>
<aya number="49">
<translation><![CDATA[Аларды жана Аллахтан башка алар сыйынган (жалган) кудайларды таштап кеткен соң, Биз ага Исхак менен Якубду бердик жана экөөсүн тең пайгамбар кылдык.]]></translation>
<footnotes></footnotes>
</aya>
<aya number="50">
<translation><![CDATA[Жана аларга (Ибрахим, Исхак, Якубдарга) Өз ырайымыбызды төгүп, аларга жогорку даражалуу мактоо сөздөрүн арнадык.[1]]]></translation>
<footnotes><![CDATA[[1] Бул пайгамбарларды кыяматка чейинки элдер мактап, акысына дуба кылышат. Эч ким аларды айыптабайт.]]></footnotes>
</aya>
<aya number="51">
<translation><![CDATA[Сен (оо, Мухаммад), Китепте Мусаны да эстегин: Ал тандалган пенде жана элчи-пайгамбар болгон.[1]]]></translation>
<footnotes><![CDATA[[1] Тарыхтагы пайгамбарлар эки даражада болушкан: 1) Элчи-пайгамбар 2) Набий-пайгамбар. Элчи-пайгамбарлар Аллахтан алган нерселерин элдерге жеткирүүгө милдеттендирилген. Элчи-пайгамбарга Аллах Дин-Шарият берет. Ал эми, Набий-пайгамбар өзүнөн мурда өткөн элчи-пайгамбардын дининде болот жана ошонун динин жайылтат.]]></footnotes>
</aya>
<aya number="52">
<translation><![CDATA[Биз ага Тур тоосунун жанында, оң тарабынан бийик добуш менен чакырып, Өзүбүзгө жакындаттык.[1]]]></translation>
<footnotes><![CDATA[[1] Ушул аят Аллахтын сүйлөө сыпатына далил болот. Анткени, Аллах ошол жерде Муса менен эч бир ортомчусуз, бирок көрүнбөй сүйлөшкөн.]]></footnotes>
</aya>
<aya number="53">
<translation><![CDATA[Жана Өз ырайымыбыздан бир тууганы Харунду (жардамчы) пайгамбар кылып бердик.]]></translation>
<footnotes></footnotes>
</aya>
<aya number="54">
<translation><![CDATA[Китепте Ысмайылды да эсте. Ал убадасына бекем элчи-пайгамбар эле.]]></translation>
<footnotes></footnotes>
</aya>
<aya number="55">
<translation><![CDATA[Ал үй-бүлөсүн (жана элин) намазга, зекетке буюрган жана Раббисинин алдында Анын ыраазычылыгына ээ болгон адам.]]></translation>
<footnotes></footnotes>
</aya>
<aya number="56">
<translation><![CDATA[Китепте Идристи да эсиңе ал. Ал чынчыл пайгамбар болгон.]]></translation>
<footnotes></footnotes>
</aya>
<aya number="57">
<translation><![CDATA[Биз аны жогорку мартабага көтөрдүк.]]></translation>
<footnotes></footnotes>
</aya>
<aya number="58">
<translation><![CDATA[Ушулар Аллах көп жакшылыктарды берген пайгамбарлар. Алар(дан кээ бирөөлөрү) Адам (алейхис-саламдын) балдарынан. (Башкалары) Нух менен бирге деңизге көтөргөн адамдардан, (дагы бирөөлөрү) Ибрахим менен Исраилдин (Якубдун) урпактарынан жана Биз тандап алып,туура жолго баштаган (башка) кишилерден тарагандар. Эгер аларга Рахмандын аяттары окулса, ыйлап, сажда кылып жерге жыгылышат![1]]]></translation>
<footnotes><![CDATA[[1] Бул Ыйык Курандагы сажда аяттарынан бири. Ким сажда аяттарынан бирин окуса же укса ошол замат бир ирет сажда кылуусу – важып.]]></footnotes>
</aya>
<aya number="59">
<translation><![CDATA[Андан соң алардын артынан (ушундай жаман) урпактар калды: Намаз окушпайт, дене кумарын ээрчип калышкан. Алар жакында катуу азапка кабылышат.]]></translation>
<footnotes></footnotes>
</aya>
<aya number="60">
<translation><![CDATA[Ал эми, тообо кылып, ыйман келтирген жана салих (жакшы) амал жасаган адамдар бейишке кирет жана аларга эч зулумдук (адилетсиздик) кылынбайт.]]></translation>
<footnotes></footnotes>
</aya>
<aya number="61">
<translation><![CDATA[Түбөлүк (түгөнгүс) бейиштерди пенделерине Чексиз Ырайымдуу (Аллах) кайыптан убада берген. Чындыгында, Анын убадасы сөзсүз болуучу![1]]]></translation>
<footnotes><![CDATA[[1] Аллах тааланын Өзү дагы, Анын бейиши дагы кайып – көрүнбөйт. Момун пенделер ошол көрбөгөн Раббилеринин көрүнбөгөн бейишине ишенип ушунчалык ибадат кылууда. Эгер көрсө кантишээр экен!]]></footnotes>
</aya>
<aya number="62">
<translation><![CDATA[Анда (бейиште) алар маанисиз сөздөрдү угушпайт. «Салам» деген сөздөрдү гана угушат. Ал жерде алардын (көз көрүп, кулак укпаган) ырыскылары эртели-кеч даяр турат.]]></translation>
<footnotes></footnotes>
</aya>
<aya number="63">
<translation><![CDATA[Биз пенделерибиздин арасынан такыба болгондоруна мурас кылып берчү бейиш(тин баяны) ушул.]]></translation>
<footnotes></footnotes>
</aya>
<aya number="64">
<translation><![CDATA[«Биз Раббиңдин буйругу менен гана түшөбүз.[1] Биздин келечегибиздеги, бизге чейинки жана ал экөөсүнүн ортосундагы (учурдагы) иштердин баары Аллахтын колунда. Раббиң унутчаак эмес.]]></translation>
<footnotes><![CDATA[[1] Пайгамбарыбыз саллаллоху алайхи ва салламга вахий алып келүүчү Жебирейил периште бир мөөнөт кечигип келгенде, Илахий сөздү сагынып, куса болгон пайгамбарыбыз: «Тезирээк келбейт белең?» дегенде, Жебирейил ушинтип жооп берген.]]></footnotes>
</aya>
<aya number="65">
<translation><![CDATA[«(Сенин Раббиң) асмандардын, жердин жана ал экөөсүнүн ортосундагылардын Раббиси! Демек, Анын Өзүнө гана ибадат кыл жана Анын ибадатына өзүңдү сабырдуулук менен көндүр! (Же) сен ага ысымында бир теңдеш бар экенин билесиңби?!»]]></translation>
<footnotes></footnotes>
</aya>
<aya number="66">
<translation><![CDATA[(Каапыр) инсан: «Эгер, мен өлсөм, жакында (кайрадан) тирүү бойдон (мүрзөмдөн) чыгарылат бекенмин?!» – дейт.]]></translation>
<footnotes></footnotes>
</aya>
<aya number="67">
<translation><![CDATA[(Ошол) инсан ойлобойбу, Биз аны мындан мурун эч нерсе эмес (жок) болгон кезде жараткан элек![1]]]></translation>
<footnotes><![CDATA[[1] Инсанды биринчи ирет жоктуктан жарата алган Аллах, экинчи ирет анын чириген, майдаланган денесин кайрадан жарата алаарында шек жок. Башка бир аятта Аллах таала айтат: «Ал макулуктарды биринчи ирет (жок нерседен) жаратты. Кийин аларды кайрадан жаратат. Бул Ага эң эле жеңил».]]></footnotes>
</aya>
<aya number="68">
<translation><![CDATA[(Оо, Мухаммад) Раббиңе ант, Биз албетте, аларды жана шайтандарды (Кыяматтагы майданга) чогултуп, тозоктун тегерегине чөгөлөтүп койобуз!]]></translation>
<footnotes></footnotes>
</aya>
<aya number="69">
<translation><![CDATA[Кийин (каапырлардын) ар бир жамаатынын арасынан Чексиз Ырайымдууга аша чапкан күнөөлүүлөрдү сууруп чыгабыз (жана тозокко биринчи ошолорду таштайбыз).]]></translation>
<footnotes></footnotes>
</aya>
<aya number="70">
<translation><![CDATA[Анан тозокко ким (биринчи) ылайыгыраак экенин Өзүбүз жакшы билебиз.]]></translation>
<footnotes></footnotes>
</aya>
<aya number="71">
<translation><![CDATA[Силердин (Акыретке чогулган адамдардын) бардыгыңар тозокко келүүчүсүңөр.(Бул) Раббиңдин каалоосу боюнча анык өкүм кылынган иш.[1]]]></translation>
<footnotes><![CDATA[[1] Ар бир адам, момуну да, каапыры да тозок үстүндөгү «Сырат» көпүрөсүнө келип, андан өтүшөт. Кимдир тез, жеңил өтүп кетсе, кимдир акырыныраак, дагы бирөө чалышып өтөт. Күнөөсү көп бактысыздар, чалышып тозокко түшүп кетишет. Жеңил өткөндөр менен араң, кыйналып өткөндөр, Раббисине шүгүр кылышып, бейишке чыгышат.]]></footnotes>
</aya>
<aya number="72">
<translation><![CDATA[Андан соң Аллахтан корккон (такыба) кишилерди куткарып, залимдерди чөгөлөгөн абалда тозокто калтырабыз.]]></translation>
<footnotes></footnotes>
</aya>
<aya number="73">
<translation><![CDATA[Жана качан аларга Биздин анык аяттарыбыз окулган кезде, каапыр адамдар ыймандууларга: «Кайсы жамааттын даражасы жана чогулушу жакшыраак? (силердикиби же биздикиби?)» – деп айтышат.]]></translation>
<footnotes></footnotes>
</aya>
<aya number="74">
<translation><![CDATA[Биз аларга чейин дүйнө-мүлкү жана келбет-сөөлөтү булардыкынан жакшыраак болгон нечендеген муундарды кыйратып таштаганбыз!]]></translation>
<footnotes></footnotes>
</aya>
<aya number="75">
<translation><![CDATA[Айт (оо, Мухаммад): «Ким адашуучулукта болсо, (жана эскертилгенине карабай жолунан кайтпаса) Чексиз Ырайымдуу аларга (жашоо) мөөнөтүн узартсын!»[1] Качан алар өздөрүнө убада кылынган азапты же кыяматты көрүшкөндө, кимдин даражысы жаманыраак жана аскери алсызыраак экенин билип алышат.]]></translation>
<footnotes><![CDATA[[1] Себеби, канча көп жашаса, ошончо көп күнөө кылып, ошончо көп азапка дуушар болот.]]></footnotes>
</aya>
<aya number="76">
<translation><![CDATA[Аллах хидаят (туура жол) тапкан адамдардын хидаятын көбөйтөт. Раббиңдин назарында сооп-сыйлык жаатынан да, акыбет-натыйжа жаатынан да түбөлүк-түгөнгүс жакшы амалдар пайдалуураак.[1]]]></translation>
<footnotes><![CDATA[[1] «Түбөлүк-түгөнгүс жакшы амалдар» - бул намаз, орозо, зекет, ажылык, умра зыяраты, кайыр-садака ж.б.у.с Куранда буюрулган нерселер.]]></footnotes>
</aya>
<aya number="77">
<translation><![CDATA[(Оо, Мухаммад!) Биздин аяттарыбызга каапыр болуп (жүргөн байлардын): «Бизге (Кыяматта деле) мал-дөөлөт менен перзенттер берилет» дегенин көрбөйсүңбү?!]]></translation>
<footnotes></footnotes>
</aya>
<aya number="78">
<translation><![CDATA[Эмне, алар кайыпты көрүп коюптурбу же болбосо, Чексиз Ырайымдуу менен (Бейишке түшүү жөнүндө) убада келишимдери бар бекен?!]]></translation>
<footnotes></footnotes>
</aya>
<aya number="79">
<translation><![CDATA[Жок, андай эмес! Биз алардын (күнөө) сөздөрүн жазып койобуз жана аларга азапты(н мөөнөтүн) узартабыз.]]></translation>
<footnotes></footnotes>
</aya>
<aya number="80">
<translation><![CDATA[Жана алар айткан нерселерге (дүйнө-мүлк, дөөлөткө) мына Биз мураскор болобуз. Алар болсо, Бизге жалгыз өздөрү гана келишет.[1]]]></translation>
<footnotes><![CDATA[[1] Алар өлгөндө бардык мурасы дүйнөдө калат. Бул дүйнөдө Аллахтан башка эч ким түбөлүк калбаганы себептүү, бардык нерселерге Аллах Өзү мураскор болуп калат. Адам пенде өлгөндө өзү менен эч нерсе алып кетпейт. Бир гана сооп же күнөөсүн алып кетет.]]></footnotes>
</aya>
<aya number="81">
<translation><![CDATA[Алар өздөрүнө кубат-жардамчы болот деген ойдо Аллахтан башка нерселерди кудай тутуп алышкан.]]></translation>
<footnotes></footnotes>
</aya>
<aya number="82">
<translation><![CDATA[Жок, андай болбойт! (Кыяматта) «кудайлары» алардын өзүнө сыйынганынан танышат жана аларга каршы чыгышат.]]></translation>
<footnotes></footnotes>
</aya>
<aya number="83">
<translation><![CDATA[Көрбөйсүңбү, чындыгында Биз каапырларга шайтандарды жиберебиз. (Шайтандар) аларды (күнөөгө) катуу түртөт.[1]]]></translation>
<footnotes><![CDATA[[1] Бул - алардын Акыйкатка багыт албагандыгынын жазасы. Аллахка бекем ыклас менен сыйынган адамдарга Шайтандын бийлиги өтпөйт. Ал эми, мушрик каапырларга болсо, шайтандар дос-үлпөт болуп алышып, азгырып, ар кандай күнөөлөргө түртөт.]]></footnotes>
</aya>
<aya number="84">
<translation><![CDATA[Сен аларга (азапты) шаштырба. Биз аларга (азап мөөнөтүн) кылдаттык менен эсептеп койгонбуз.]]></translation>
<footnotes></footnotes>
</aya>
<aya number="85">
<translation><![CDATA[Ошол (Кыямат) күнү Биз такыба кишилерди мээримдүү Аллахтын алдына өкүл иретинде (урмат-сый менен) чогултабыз.]]></translation>
<footnotes></footnotes>
</aya>
<aya number="86">
<translation><![CDATA[(Каапыр) кылмышкерлерди болсо, суусаган (кордолгон) абалда тозокко айдайбыз.]]></translation>
<footnotes></footnotes>
</aya>
<aya number="87">
<translation><![CDATA[(Ал жерде) Чексиз Ырайымдуу (Аллах) менен убада-келишими (ыйманы) бар адамдар гана шапаатка ээ боло алышат.[1]]]></translation>
<footnotes><![CDATA[[1] «Шапаат» – бул кыяматтагы пайгамбарлардын, салих, олуя кишилердин ортомчулугу. Алар Аллах уруксат берсе, адамдын кээ бир күнөөлөрүн кечирүүнү сурап, пенде менен Аллахтын ортосуна түшүшөт. Пенденин ыйман келтирип, ислам амалдарын аткарышы – бул Аллах менен түзүлгөн келишим сыяктуу: «Эгер мен (Оо, Аллах) сенин айткандарыңды аткарсам, мени бейишке чыгарасың» маанисинде.]]></footnotes>
</aya>
<aya number="88">
<translation><![CDATA[(Мушриктер): «Аллахтын баласы бар» дешти.]]></translation>
<footnotes></footnotes>
</aya>
<aya number="89">
<translation><![CDATA[(Эй, мушриктер) силер өтө коркунучтуу сөз айттыңар.]]></translation>
<footnotes></footnotes>
</aya>
<aya number="90">
<translation><![CDATA[Бул сөздөн асмандар айрылып, жер жарылып, тоолор майдаланып кетиши ыктымал!]]></translation>
<footnotes></footnotes>
</aya>
<aya number="91">
<translation><![CDATA[«Рахмандын баласы бар» дегендери себептүү!]]></translation>
<footnotes></footnotes>
</aya>
<aya number="92">
<translation><![CDATA[Чексиз Ырайымдууга бала тутууга муктаждыгы жок!]]></translation>
<footnotes></footnotes>
</aya>
<aya number="93">
<translation><![CDATA[Асмандардагынын жана Жердегинин баары Чексиз Ырайымдууга кул-пенде болуп, келишти.]]></translation>
<footnotes></footnotes>
</aya>
<aya number="94">
<translation><![CDATA[Аллах бардыгынын анык эсебин алып койгон.]]></translation>
<footnotes></footnotes>
</aya>
<aya number="95">
<translation><![CDATA[Бардыгы Кыямат Күндө Ага жалгыз абалда (байлык, бала, шерик, аскерлерин бул дүйнөгө таштап) келет.]]></translation>
<footnotes></footnotes>
</aya>
<aya number="96">
<translation><![CDATA[Албетте, ыйман келтирип, жакшы амал кылгандар үчүн Чексиз Ырайымдуу Аллах сүйүүнү жаратат.[1]]]></translation>
<footnotes><![CDATA[[1] Андай адамдарды Аллах Өзү да сүйөт, башка макулуктарына да сүйдүрөт. Пайгамбарыбыз саллаллоху алайхи ва саллам өзүнүн бир хадисинде мындай деген: «Аллах бир пендени сүйүп калса, Жебирейил периштеге: «Мен баланчаны сүйдүм, сен да сүйгүнүң» дейт. Жебирейил аны сүйүп калат. Кийин, ал асман элдерине (периштелерге) кайрылып айтат: «Эй, силер! Аллах баланчаны сүйдү, силер да сүйгүлө!» Анан аны асман элдери да сүйүп калат. Кийин анын сүйүүсү жер бетинде да (жашоочулары тарабынан) кабылданат».]]></footnotes>
</aya>
<aya number="97">
<translation><![CDATA[(Оо, Мухаммад!) Биз Куранды сенин тилиңе жеңил кылдык. Аны менен такыбаларга (бейиштен) куш кабар беришиң үчүн жана талашкан каапырларды (тозоктон) эскертүүң үчүн.]]></translation>
<footnotes></footnotes>
</aya>
<aya number="98">
<translation><![CDATA[Биз бул (Меккедеги) мушриктерден мурда (Аад, Самуд сыяктуу) нечендеген (каапыр-мушрик) муундарды кыйраттык! Сен алардын бирөө жарымын сезип, же болбосо добушун угуп жатасыңбы?!]]></translation>
<footnotes></footnotes>
</aya>
</sura>
<sura number="20">
<aya number="1">
<translation><![CDATA[Таа – хаа.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Оо, Мухаммад!) Биз сага Куранды бактысыз болушуң үчүн түшүрбөдүк.[1]]]></translation>
<footnotes><![CDATA[[1] Бул дин буюрган нерселер өтө жеңил. Аларды аткаргандар эч кандай машакат чегишпейт.]]></footnotes>
</aya>
<aya number="3">
<translation><![CDATA[Тескерисинче, (Аллахтан) корккон адамдар үчүн эскерме катары түшүрдүк.]]></translation>
<footnotes></footnotes>
</aya>
<aya number="4">
<translation><![CDATA[(Бул Куран) Жерди жана жогорку асмандарды жараткан Зат – Аллахтан түшкөн!]]></translation>
<footnotes></footnotes>
</aya>
<aya number="5">
<translation><![CDATA[(Ал – ) Чексиз Ырайымдуу (Аллах), Арштын үстүнө көтөрүлдү.[1]]]></translation>
<footnotes><![CDATA[[1] Биз «көтөрүлдү» деп которгон сөздүн арабчасы «Истиваа». «Аль-Муьжам аль-васийт» сөздүгүндє: ( استوى ) على كذا أو فوقه علا و صعد «Бир нерсеге истиваа кылуу – бул анын үстүнө көтөрүлүү жана бийик болуу» деп түшүндүрүлгөн. Табеиндердин арасынан чыккан белгилүү аалым Мужахид ибн Жабр дагы «Аллахтын истиваасы – бул Анын көтөрүлгөнү» деп тафсир кылган. ( «Сахихул Бухарий маьа Фатхил Баарий» 13/403). Пайгамбарыбыз (с.а.в) айтты: «Аллах калк-калайыкты жаратканда Өзүнүн алдындагы, Арштын үстүндөгү Китепке: «Менин ырайымым ачуумдан үстөмдүк кылды» деп жазган». (Бухарий: 7404, Муслим: 2751, Термизий: 3543, Ибн Мажжа: 4295). Ошондой эле, ханафий мазхабынын имамдарынан бири Мулло Али Каары, Имам Аазамдын «Фикхул Акбар» китебине жазган түшүндүрмө (шарх) китебинде: و كذا لا يقال استواءه على العرش استيلاؤه «Аллахтын истиваасын «Анын Ээ болгону» (же ээлеп алганы) деп айтылбайт» деген. (92-бет).]]></footnotes>
</aya>
<aya number="6">
<translation><![CDATA[Асмандардагы, Жердеги нерселердин бардыгы жана Жер астындагы нерселердин баары жалгыз Ага гана таандык мүлк болуп саналат!]]></translation>
<footnotes></footnotes>
</aya>
<aya number="7">
<translation><![CDATA[Эгер сен ашкере сүйлөсөң да (шыбырап сүйлөсөң да) Ал купуя сырлардын баарын билет.]]></translation>
<footnotes></footnotes>
</aya>
<aya number="8">
<translation><![CDATA[Аллах, эч бир сыйынууга татыктуу кудай жок, бир Анын Өзү бар. Анын керемет ысымдары бар![1]]]></translation>
<footnotes><![CDATA[[1] «Керемет ысымдар» (Аль-асмаа-ул-хуснаа) дегендин себеби, Аллахтын бардык ысымдары макталган, даңазаланган маанилерди билдирет. Аллах Таала: } { وَلِلَّهِ الْأَسْمَاءُ الْحُسْنَى فَادْعُوهُ بِهَا деген аятта пенделерди дубага (Өзүнөн бир нерсе суроого) буюрганда ошол ысымдар менен гана кайрылгыла деген.]]></footnotes>
</aya>
<aya number="9">
<translation><![CDATA[(Оо, Мухаммад!) Сага Мусанын окуясы жетти беле?]]></translation>
<footnotes></footnotes>
</aya>
<aya number="10">
<translation><![CDATA[Бир кезде ал (алыстан) от(тун жалынын) көрүп, үй-бүлөсүнө: «Ушул жерде(н эч кайда жылбай) тургула. Мен от көрүүдөмүн. Мүмкүн, андан бир аз чок таап келээрмин же болбосо оттун жакынынан бир жол көргөзүүчү табаармын» – деди.[1]]]></translation>
<footnotes><![CDATA[[1] Ал үй-бүлөсү менен келе жатып, адашып калган. Күн суук болчу. Бул окуя Мусанын пайгамбарчылыгынын башталышы. Анткени, ага көрүнгөн нерсе, ал ойлогондой от эмес, Аллахтын жалындаган Нуру болчу. Пайгамбарыбыз саллаллоху алайхи ва саллам: «Аллахтын пардасы оттон же нурдан болот» деген. Муса адаттагыдай от-нур издеп барып, ал жерден Руханий Нурду – пайгамбарчылыкты табат.]]></footnotes>
</aya>
<aya number="11">
<translation><![CDATA[Отко» жакындаганда: «Оо, Муса» деген добуш угулду.]]></translation>
<footnotes></footnotes>
</aya>
<aya number="12">
<translation><![CDATA[«Мен сенин Раббиң боломун! Чокойуңду чеч! Сен Ыйык Тува өрөөнүндөсүң![1]]]></translation>
<footnotes><![CDATA[[1] Бул өрөөндүн ыйыктыгынын себеби, Аллах таала дал ошол жерди сүйлөшүү үчүн тандаганында. Ыйык жерди бут кийим менен басууга мүмкүн эмес болгону себептүү Аллах таала «чокойуңду чеч» деп буюрууда. Ал эми, кээ бир тафсир аалымдары «Мунун себеби, Мусанын чокойу эшектин терисинен тигилген болчу» деп түшүндүрүшөт. Чындыкты Аллах гана билет.]]></footnotes>
</aya>
<aya number="13">
<translation><![CDATA[Мен сени (пайгамбарлык үчүн) тандап алдым. Эми, (өзүңө) аян-кабар кылынчу нерселерди угуп ал:]]></translation>
<footnotes></footnotes>
</aya>
<aya number="14">
<translation><![CDATA[Мен – Аллах боломун! Эч бир сыйынууга татыктуу кудай жок, жалгыз Мен гана бармын! Демек, Өзүмө ибадат кыл жана Мени эстөө үчүн намаз оку!]]></translation>
<footnotes></footnotes>
</aya>
<aya number="15">
<translation><![CDATA[Ар бир жан өз кылмышына жараша жаза (же сооп) алышы үчүн Кыямат сөзсүз келет. (Бирок) Мен аны(н болоор убактысын) сыр кылып койдум.]]></translation>
<footnotes></footnotes>
</aya>
<aya number="16">
<translation><![CDATA[(Оо, Муса) Сени Кыяматтан (диний-акыреттик иш кылуудан) ага ишенбеген жана өз каалоосуна ээрчиген адамдар тосуп койбосун, (анда) бактысыз болуп каласың!]]></translation>
<footnotes></footnotes>
</aya>
<aya number="17">
<translation><![CDATA[Оң колундагы эмне, оо, Муса?».[1]]]></translation>
<footnotes><![CDATA[[1] Аллах таала бардык нерсени Билүүчү. Бул жердеги суроо билбегендиктен улам эмес, Мусанын көңүлүн Өзүнө бурдуруп, Сөзүнө кулак салдыруу үчүн.]]></footnotes>
</aya>
<aya number="18">
<translation><![CDATA[«Бул – менин таягым» – деди Муса – мен ага таянамын жана койлорума аны менен (жалбырактарды) күүп беремин. Жана башка максаттарга да пайдаланамын».]]></translation>
<footnotes></footnotes>
</aya>
<aya number="19">
<translation><![CDATA[(Аллах) айтты: «Оо, Муса аны жерге ташта».]]></translation>
<footnotes></footnotes>
</aya>
<aya number="20">
<translation><![CDATA[Аны таштады эле, сойлогон (чоң) жыланга айланып калды.]]></translation>
<footnotes></footnotes>
</aya>
<aya number="21">
<translation><![CDATA[«Аны колуңа ал жана коркпо. Биз аны абалкы абалына келтирип коёбуз».]]></translation>
<footnotes></footnotes>
</aya>
<aya number="22">
<translation><![CDATA[Жана колуңду колтугуңа кат – жамандыгы жок, ак-нурдуу болуп чыгат. Бул дагы бир керемет.[1]]]></translation>
<footnotes><![CDATA[[1] «Жамандыгы жок, ак» дегени – бул агаруу, пес (ала) оорулуу адамдын колунун агы сыяктуу түрү суук болбостон, андан башкача: нурлуу, жылтыраган ак болот.]]></footnotes>
</aya>
<aya number="23">
<translation><![CDATA[(Таяк менен ак кол) Биздин чоң кереметтерибизден. Сага көргөзүп (билгизип) коюшубуз үчүн.]]></translation>
<footnotes></footnotes>
</aya>
<aya number="24">
<translation><![CDATA[Эми, Фараонго (аны Акыйкатка кайтаруу үчүн) бар. Ал чектен чыгып кетти».]]></translation>
<footnotes></footnotes>
</aya>
<aya number="25">
<translation><![CDATA[(Муса) айтты: «Оо, Раббим! Менин көкүрөгүмдү кенен кыл!]]></translation>
<footnotes></footnotes>
</aya>
<aya number="26">
<translation><![CDATA[Жана менин иштеримди жеңил кыл!]]></translation>
<footnotes></footnotes>
</aya>
<aya number="27">
<translation><![CDATA[Тилимдеги түйүндү чечип кой.]]></translation>
<footnotes></footnotes>
</aya>
<aya number="28">
<translation><![CDATA[Адамдар (сөзүмдү) түшүнгөндөй болсун![1]]]></translation>
<footnotes><![CDATA[[1] Себеби, кээ бир тафсирчилердин айтуусу боюнча Мусанын тили пайгамбар болгонго чейин кекеч болуп, сөздөрү анык түшүнүлбөйт экен. Башка бир аятта Мусанын мындай тилеги айтылат: «Мага бир тууганым Харунду кошуп бер. Анткени, ал менден түшүнүктүү сүйлөйт».]]></footnotes>
</aya>
<aya number="29">
<translation><![CDATA[Мага өз үй-бүлөмдөн вазир-жардамчы дайындап бер:]]></translation>
<footnotes></footnotes>
</aya>
<aya number="30">
<translation><![CDATA[Бир тууганым Харунду.]]></translation>
<footnotes></footnotes>
</aya>
<aya number="31">
<translation><![CDATA[Ал себептүү менин кубатымды көбөйт.]]></translation>
<footnotes></footnotes>
</aya>
<aya number="32">
<translation><![CDATA[Аны ишиме шерик (пайгамбар) кыл!]]></translation>
<footnotes></footnotes>
</aya>
<aya number="33">
<translation><![CDATA[Сени көп аруулашыбыз үчүн.]]></translation>
<footnotes></footnotes>
</aya>
<aya number="34">
<translation><![CDATA[Сени көп зикир кылышыбыз үчүн,]]></translation>
<footnotes></footnotes>
</aya>
<aya number="35">
<translation><![CDATA[Өзүң бизди көрүп туруучусуң!»]]></translation>
<footnotes></footnotes>
</aya>
<aya number="36">
<translation><![CDATA[(Аллах) айтты: Оо, Муса! Сураганыңдын баары сага берилди.]]></translation>
<footnotes></footnotes>
</aya>
<aya number="37">
<translation><![CDATA[Биз сага бир жолкуда мындан башка да жакшылык кылган элек.]]></translation>
<footnotes></footnotes>
</aya>
<aya number="38">
<translation><![CDATA[Ошондо, Биз апаңдын көңүлүнө (мындай деп) илхам салганбыз:]]></translation>
<footnotes></footnotes>
</aya>
<aya number="39">
<translation><![CDATA[«Аны сандыкка салып, (Нил) дарыяга таштагын, дарыя аны жээкке чыгарат. (Кийин) аны өзүнүн жана Менин душманым (Фараон) таап алат». Жана Биздин көз алдыбызда, (коргообузда жана камкордугубузда) тарбияланышың үчүн, сага Өзүбүздөн бир махаббат (нур) бергенбиз.]]></translation>
<footnotes></footnotes>
</aya>
<aya number="40">
<translation><![CDATA[Анда сенин эжең барып: «Аны кепилге ала турган (эмизе турган) аялга баштап барайынбы?» деди.[1] Ошентип, кайгырбай, сүйүнүп калышы үчүн Биз сени апаңа кайтардык. Жана бир жанды өлтүрүп койдуң. Биз сени (ошол) кайгыдан да куткардык. Кийин сенин башыңа көп сыноолорду салдык. Анан Мадиян элинде бир нече жылдар туруп калдың. Кийин (Биз белгилеген) тагдыр боюнча (бул жерге) келдиң, оо, Муса!]]></translation>
<footnotes><![CDATA[[1] Фараон бир кезде «Исраил урпактарынын бөбөк балдарын четинен кыргыла» деп буйрук берип, желдеттери үймө-үй шимшип жүргөндө, Аллах Мусанын апасынын көңүлүнө жогорудагы илхамды салат. Фараондун аялы аны жээктен таап алганда, «Өтө жылдыздуу бала экен, өзүбүз эле асырап алалычы?» - деп суранат жана ошентип Муса Аллахтын Өз көзөмөлүндө, бирок, душманынын үйүндө чоңойо баштайт. Аллах Мусага аябай сонун көрк, жүзүнө нур берген. Ошондуктан, Аллах таала «Жана сага Өзүбүздөн бир махаббат (нур) бергенбиз» деди. …Ошентип, Мусаны сарайга алып келишкенде эч бир аялдын көкүрөгүн оозуна албайт. «Дагы ким калды?» деп сурашканда, окуя ушул аяттагыдай уланат.]]></footnotes>
</aya>
<aya number="41">
<translation><![CDATA[Мен сени Өзүмө (пайгамбар кылып) тандадым.]]></translation>
<footnotes></footnotes>
</aya>
<aya number="42">
<translation><![CDATA[(Эми,) сен жана бир тууганың (Харун) экөөң Мен берген (тогуз) кереметтерди алып баргыла. Мени эстөөдө (жана эскертүүдө) алсыздык кылбагыла!]]></translation>
<footnotes></footnotes>
</aya>
<aya number="43">
<translation><![CDATA[(Оболу) Фараонго баргыла. Анткени ал аябай чектен чыгып кетти.]]></translation>
<footnotes></footnotes>
</aya>
<aya number="44">
<translation><![CDATA[Анан ага (адегенде) сылык-сыпаа сөз айткыла,[1] (Мени) эсине алса же (Менден) коркуп калса ажеп эмес.]]></translation>
<footnotes><![CDATA[[1] Бул аяттан дааватты жакшы сөздөр менен алып баруу парз экени билинет.]]></footnotes>
</aya>
<aya number="45">
<translation><![CDATA[(Экөө) айтты: «Оо, биздин Рабби! Биз (үгүтүбүздү баштай электе) бизге каршы шашылып (чара колдонуп) коюусунан жана чектен чыгып зулумдук кылуусунан коркуп жатабыз».]]></translation>
<footnotes></footnotes>
</aya>
<aya number="46">
<translation><![CDATA[«Коркпогула! Мен силер мененмин! (Бардыгын угуп, көрүп турамын)]]></translation>
<footnotes></footnotes>
</aya>
<aya number="47">
<translation><![CDATA[Баргыла дагы: «Биз Раббиңдин элчилери болобуз. Исраил урпактарын биз менен (өз ата журттарына) жибер. Аларды азапка салба. Биз сага Раббиңден керемет алып келдик. Хидаятка (Аллахтын туура жолуна) ээрчигендерге салам болсун!»]]></translation>
<footnotes></footnotes>
</aya>
<aya number="48">
<translation><![CDATA[Чынында, бизге: «(Менин аяттарымды) «жалган» деп, жүз бурган адамдарга азап бар» деп вахий кылынган» – деп айткыла. (Ошондо Фараон…)]]></translation>
<footnotes></footnotes>
</aya>
<aya number="49">
<translation><![CDATA[Айтты: «Оо, Муса, силердин Раббиңер ким?!»]]></translation>
<footnotes></footnotes>
</aya>
<aya number="50">
<translation><![CDATA[(Муса) айтты: «Биздин Раббибиз бардык нерселерге (өзүнө жарашкан) келбет-шекилин берип (жараткан) жана (өз багытына) жолдоп койгон Аллах».]]></translation>
<footnotes></footnotes>
</aya>
<aya number="51">
<translation><![CDATA[(Фараон) айтты: «Өткөн кылымдын элдерине эмне болгонун билесиңби?»]]></translation>
<footnotes></footnotes>
</aya>
<aya number="52">
<translation><![CDATA[Алар жөнүндөгү илим Раббимдин алдындагы Китепте. Раббим (ал Китепте) адашкан эмес, эч нерсени унуткан да эмес».]]></translation>
<footnotes></footnotes>
</aya>
<aya number="53">
<translation><![CDATA[(Аллах) силерге жерди жашоого ыңгайлуу кылып жайып берди, анда силер үчүн жол салып берди. Жана силерге асмандан суу түшүрдү. Кийин Биз аны менен ар түрдүү өсүмдүктөрдү чыгардык.]]></translation>
<footnotes></footnotes>
</aya>
<aya number="54">
<translation><![CDATA[(Алардан) жегиле жана мал-жаныңарды баккыла. Бул нерселерде акылдуу кишилер үчүн сабактар бар.]]></translation>
<footnotes></footnotes>
</aya>
<aya number="55">
<translation><![CDATA[Биз силерди ошол жерден жаратканбыз жана ошого кайтарабыз. Жана (Кыяматта) экинчи ирет дагы ошондон чыгарып алабыз.]]></translation>
<footnotes></footnotes>
</aya>
<aya number="56">
<translation><![CDATA[Биз ага (Фараонго арналган) бардык кереметтерибизди көрсөтсөк, «жалган» деп, (акыйкатты кабыл алуудан) баш тартты.]]></translation>
<footnotes></footnotes>
</aya>
<aya number="57">
<translation><![CDATA[(Жана мындай) деди: «Оо, Муса сен өзүңдүн сыйкырың менен бизди жерибизден чыгарып жиберүү үчүн келдиңби?]]></translation>
<footnotes></footnotes>
</aya>
<aya number="58">
<translation><![CDATA[Биз деле сага ошонун өзүндөй сыйкыр келтирип бере алабыз. Эми, биз менен өзүңдүн ортоңдо бир тегиз жерди убада кылгын. Ал жер өзүңө да, бизге да ылайыктуу болсун.[1]]]></translation>
<footnotes><![CDATA[[1] Фараон Мусаны таймашка чакырып, бардык элдерге көрүнө турган тегиз майдан тандоону сунуш кылды.]]></footnotes>
</aya>
<aya number="59">
<translation><![CDATA[(Муса) айтты: «Силерге майрам күндү – адамдар шашке маалда чогулган күндү убада беремин.]]></translation>
<footnotes></footnotes>
</aya>
<aya number="60">
<translation><![CDATA[Фараон барып өзүнүн айлакер-амалкерлерин жыйнап (убадаланган күндө, убада кылынган жерге) келди.[1]]]></translation>
<footnotes><![CDATA[[1] Ал мамлекеттин бардык булуң-бурчуна чабарман жиберип, кайсыл жерде күчтүү сыйкырчы болсо, баарын жыйнап келди. Чоң, жайдак майданга мамлекеттин ар тарабынан келген эл батпай, кылкылдайт. Алар бири-бирине «чогулуп бүттүңөрбү? Эми, сыйкырчылар жеңип чыкса, бардыгыбыз аларды ээрчип калабыз ээ?» дешип, акмалап турушту. Муса учурдан пайдаланып, бардык адамдар уккандай бийик добуш менен каршылаштарына сүйлөдү. Максаты, элге да бир нерсе айтып калуу.]]></footnotes>
</aya>
<aya number="61">
<translation><![CDATA[Муса аларга (сыйкырчыларга насаат) айтты: «Оңбой каласыңар! («Аллахтын шериги бар» деп) Аллахка жалаа жаппагыла! Ал силерди азап жиберип кыйратып салат! (Аллахка) жалаа жапкандар оңбой калат!»]]></translation>
<footnotes></footnotes>
</aya>
<aya number="62">
<translation><![CDATA[Алар иштеринде талашып калышты жана өз ара шыбырашып сүйлөшө баштады.]]></translation>
<footnotes></footnotes>
</aya>
<aya number="63">
<translation><![CDATA[(Кийин элдерге Муса менен Харунду көргөзүп мындай) дешти: «Бул экөө анык сыйкырчы! Силерди жериңерден чыгарып жиберүүнү жана алгылыктуу жолуңарды (сыйкырчылыкты) жоюп жиберүүнү каалап жатат!» (Анан Фараон сыйкырчыларга айтты:)]]></translation>
<footnotes></footnotes>
</aya>
<aya number="64">
<translation><![CDATA[«Болгон амалкерлигиңерди жыйнап, сапка тизилип келгиле. Бүгүн ким үстөмдүк кылса, ошол жеңишке жетет!»]]></translation>
<footnotes></footnotes>
</aya>
<aya number="65">
<translation><![CDATA[«Оо, Муса (дешти сыйкычылар) же сен (башта колуңдагы таягыңды) ташта же болбосо, биз биринчи таштайлы».]]></translation>
<footnotes></footnotes>
</aya>
<aya number="66">
<translation><![CDATA[(Муса) айтты: «Жок, силер таштагыла!» (Ташташты эле,) капыстан жиптери жана таяктары, алардын сыйкырынан улам ага (Мусага) кыймылдагандай көрүндү!]]></translation>
<footnotes></footnotes>
</aya>
<aya number="67">
<translation><![CDATA[Муса ичинен бир сестенип алды.[1]]]></translation>
<footnotes><![CDATA[[1] Анткени, андай мезгилде сестенип кетүү – бул инсандык табият. Болбосо, Муса Аллах тааланын жардамына, коргоосуна бекем ишенип турган.]]></footnotes>
</aya>
<aya number="68">
<translation><![CDATA[Биз (ага): «Коркпогун сен (алардан) жогору(боло)суң» – деп айттык.]]></translation>
<footnotes></footnotes>
</aya>
<aya number="69">
<translation><![CDATA[Колуңдагы нерсени (таякты) ташта, алардын жасалмаларын жутуп жиберет. Алар жасаган нерселер сыйкырчынын гана көз бойоосу. Сыйкырчы деген кайда болбосун, максатка жетпейт» дедик.[1]]]></translation>
<footnotes><![CDATA[[1] Акыйкатта, Мусанын жерге ташталган таягы турган элдин көзүнчө чоң жыланга айланып, сыйкырчылардын ийреңдеген «жыландарын» жутуп кирди. Сыйкырчылар илимдүү кишилер болгондуктан Мусанын көргөзгөнү сыйкыр эмес эле, Аллахтын кудуретинин белгиси – моожиза экенин түшүнүштү жана ыйман келтирүүгө шашылышты.]]></footnotes>
</aya>
<aya number="70">
<translation><![CDATA[Анан сыйкырчылар сажда кылган абалда жерге бой таштап: «Муса менен Харундун Раббисине ыйман келтирдик!» дешти. (Муну көргөн Фараон аябай ачууланды:)]]></translation>
<footnotes></footnotes>
</aya>
<aya number="71">
<translation><![CDATA[«Эмне силер мен уруксат бербей туруп эле, ага (Аллахка) ыйман келтире бересиңерби?! Демек, ал (Муса) силерге сыйкырды үйрөткөн чоңуңар экен да. Эми мен силердин кол бутуңарды каршы-терши (оң кол-сол бут) кесип, өзүңөрдү курма дарагына асып байлап коёмун. Анан кимибиздин (Аллахтынбы же менинби) азабыбыз катуураак жана узунураак экенин билип аласыңар!»]]></translation>
<footnotes></footnotes>
</aya>
<aya number="72">
<translation><![CDATA[(Сыйкырчылар) айтышты: «Биз эч качан өзүбүзгө келген аят-белгилерден жана бизди жараткан Аллахтан сени жогору койо албайбыз. (Бизге) Эмне өкүм кылсаң кыла бер! Себеби, сен ушул дүйнөдө гана өкүм кыла аласың!]]></translation>
<footnotes></footnotes>
</aya>
<aya number="73">
<translation><![CDATA[Биз Раббибизге, каталарыбызды жана сен бизди мажбурлаган сыйкыр(ыбыз)ды кечиришин үмүт кылып, ыйман келтирдик. Аллах эң жакшы жана Түбөлүк!».]]></translation>
<footnotes></footnotes>
</aya>
<aya number="74">
<translation><![CDATA[Чынында, ким (Кыяматта) Раббисине күнөөкөр (каапыр) абалда барса ага сөзсүз тозок бар. (Ал анда) же өлө албайт, же жашай албайт![1]]]></translation>
<footnotes><![CDATA[[1] Ичин өрттөп жибере турган «заккум» дарагын жегенде, чаңкап, суусап, суу ичкиси келген убакта ириң сыяктуу, кайнап турган, оозуна жакындашканда ысыгы жүз терисин шылып жибере турган ичимдиктер мажбурлап ичирилгенде ж.б. адам чыдагыс азаптар болгондо өлгүсү келет, бирок, өлсө кана! Бейиштегилердин ырахатта жашагандарын көрүп, ошондой жашоону эңсешет, бирок, ошондой жашоого жетсе кана!]]></footnotes>
</aya>
<aya number="75">
<translation><![CDATA[Жана ким Раббисине жакшы амалдарды жасап, момун-ыймандуу абалда жолукса, аларга эң жогорку даражалар:]]></translation>
<footnotes></footnotes>
</aya>
<aya number="76">
<translation><![CDATA[Түбүнөн дарыялар аккан, бейиштер бар. Алар анда түбөлүк калышат! Бул (күнөөлөрдөн жана каапырчылыктан) таза боло алгандардын сыйлыгы![1]]]></translation>
<footnotes><![CDATA[[1] Муса далилдер менен жеңип чыкканына карабай, Фараон менен анын ойондору Исраил коомун эзип, көп «кудайларына» сыйынтууну улантышты. Муса болсо, элин Исламга (жалгыз Аллахка моюн сунууга) даават кылып, Исраил урпактарын тымызын алып чыгып кетүүнүн аракетинде болду. Исраил урпагы намаздарын жарыя окуудан корккону үчүн үйлөрүн мечит кылып алышат. Алар ээн-эркин намаз окуй турган күн келээр бекен деп эңсеп жашап жүрүштү. Убагы жетип, ошондой күн келди: Муса түндүн абалкы бөлүгүндө аларды жашыруун түрдө Мисирден сыртка чыгарып кетти. Эрте менен окуядан кабардар болгон Фараон аскерлери менен кууп, деңизге жакын жерде алардын караанын көрдү. Качкындар эмне кыларын билбей, коркуп калышты. Арт жакта Фараон, алдыда деңиз. Бирок, эмнегедир Муса катыржам. Себеби, ал Аллах Өз пайгамбарын өлүмгө салып бербешине ишенген. Ошондой болду. Аллах ага: «Таягың менен деңизге урсаң Исраил урпагынын он эки уруусу үчүн он эки жол ачылат» деп вахий жиберди. Муса буйрукту аткарганда, деңиз суусу тоо-тоо болуп түрүлүп, куп-кургак он эки жол пайда болду. Кийинки аяттар ушул окуялар жөнүндө.]]></footnotes>
</aya>
<aya number="77">
<translation><![CDATA[Биз Мусага: «Менин пенделеримди түндөсү алып чык жана (таягың менен) уруп, алар үчүн деңизде кургак жол кылып бер. (Фараондун) жетип алуусунан да коркпо, (сууга чөгүүдөн да) кооптонбо» - деп вахий кылдык.]]></translation>
<footnotes></footnotes>
</aya>
<aya number="78">
<translation><![CDATA[Фараон аскерлери менен алардын артынан (деңиз «жолуна») түштү. Деңиз аларды ороп жутуп кетти!]]></translation>
<footnotes></footnotes>
</aya>
<aya number="79">
<translation><![CDATA[Фараон элин адаштырган, өзү да адашкан болчу!]]></translation>
<footnotes></footnotes>
</aya>
<aya number="80">
<translation><![CDATA[Оо, Исраил урпактары! Биз силерди душманыңардан куткардык. Жана (силерге диний-дүйнөлүк жакшылыктарды камтыган Тоорат китебин берүү үчүн) Тур тоосунун оң тарабын убадалаштык. Силерге асмандан шириндиктерди, (кармоого жеңил болгон) куштарды түшүрдүк (жана мындай дедик:)]]></translation>
<footnotes></footnotes>
</aya>
<aya number="81">
<translation><![CDATA[«Биз ырыскы кылып (түшүрүп) берген таза ырыскылардан жегиле, бирок анда чектен чыкпагыла (жеп алып күнөө кылбагыла) (эгер ошентчү болсоңор), үстүңөргө Менин азабым түшөт. Кимге Менин азабым түшсө, анын өлгөнү – ошол!]]></translation>
<footnotes></footnotes>
</aya>
<aya number="82">
<translation><![CDATA[(Бирок) Мен, тообо кылып, ыймандуу болуп, жакшы амал кылып, туура жолго түшкөндөрдү албетте, кечиремин».[1]]]></translation>
<footnotes><![CDATA[[1] Бул аяттан белгилүү болгондой, бир күнөө иш жасаган адам Аллахка тообо кылгысы келсе, кабыл болушунун төрт шарты бар экен: 1) Тообо кылуу 2) Ыйманын бекемдөө 3) Жакшы иштерди жасоо 4) Туура жолго кайрадан түшүү.]]></footnotes>
</aya>
<aya number="83">
<translation><![CDATA[«Оо, Муса, сен коомуңдан эмнеге мынча шашылып, озуп кеттиң?».[1]]]></translation>
<footnotes><![CDATA[[1] Муса алейхис-саламга Аллах таала Тоорат китебин берүү үчүн бир жерге убадалашат. Убадалашкан күн келгенде бир нече кишилер менен жолго чыгып, өзү бардыгынан бөлүнүп жөнөп калат. Ошондо, Аллах таала ага ушинтип кайрылат.]]></footnotes>
</aya>
<aya number="84">
<translation><![CDATA[(Муса) айтты: «Алар мына, артымда келе жатышат. Оо, Раббим, ыраазы болушуң үчүн, мен Сага шашып баратамын!»]]></translation>
<footnotes></footnotes>
</aya>
<aya number="85">
<translation><![CDATA[(Аллах) айтты: «Сен чыккандан кийин Биз коомуңа сыноо түшүрдүк. Жана аларды Самирий адаштырды».]]></translation>
<footnotes></footnotes>
</aya>
<aya number="86">
<translation><![CDATA[Анан Муса коомуна ачууланып, бушайман болуп кайтып барды да: «Оо, коомум! Раббиңер силерге («Тоорат түшүрөмүн» деп) жакшынакай убада бербеди беле?! (Мен ошол убада үчүн кетпедим беле?!) Эмне, силерге (араңарда мен жок болгон) убакыт узун болуп кеттиби?! Же болбосо, үстүңөргө Раббиңердин каары түшүшүн кааладыңарбы?! Силер Мага берген убадаңарды буздуңар![1]]]></translation>
<footnotes><![CDATA[[1] Мусага алар: «Аллахтан башкага сыйынбайбыз. Сен келгенге чейин орун басарың Харундун сөзүнөн чыкпайбыз» деп убада беришкен.]]></footnotes>
</aya>
<aya number="87">
<translation><![CDATA[Алар айтышты: «Биз Сага берген убаданы өз эркибиз менен бузбадык. Бирок, биз (Мисирден чыгып келе жатканда жергиликтүү) коомдун (алтын) зыйнаттарынан турган «күнөөнүн» астында калганбыз.[1] Биз аны (эритиш үчүн отко) таштадык. Самирий дагы таштады (жана)]]></translation>
<footnotes><![CDATA[[1] Яхудилер мисирликтерден убактылуу же карызга алган алтын-зыйнаттарды алып баса беришкен.]]></footnotes>
</aya>
<aya number="88">
<translation><![CDATA[аларга (жаны бар сыяктуу,) мөөрөп добуш чыгара турган музоонун сөлөкөтүн жасап берди. (Кийин Самирий жана ага азгырылгандар) айтышты: «Ушул – силердин да Мусанын да кудайы. (Муса муну) унутуп койду (жана кудайды издеп башка тарапка кетти)».]]></translation>
<footnotes></footnotes>
</aya>
<aya number="89">
<translation><![CDATA[Алар көрбөй жатышабы (музоо – «кудайы») сөзүнө жооп кайтарбаганын жана аларга не пайда, не зыян жеткире албаганын?!]]></translation>
<footnotes></footnotes>
</aya>
<aya number="90">
<translation><![CDATA[Ошого чейин аларга Харун: «Оо, коомум! Силер бул (музоо) менен сыналдыңар (азгырылдыңар) силердин Раббиңер – Чексиз Ырайымдуу! Мени(н сөзүмдү) ээрчигиле жана буйругума моюн сунгула!» дегенде...]]></translation>
<footnotes></footnotes>
</aya>
<aya number="91">
<translation><![CDATA[Алар айтышты: «Бизге Муса кайтып келмейинче (жана бир нерсе демейинче) буга табынууну токтотпойбуз».]]></translation>
<footnotes></footnotes>
</aya>
<aya number="92">
<translation><![CDATA[(Муса кайтып келип, коомун бул абалда көргөн соң орун басарына) айтты: «Оо, Харун, алардын адашканын көргөнүңдө сени эмне токтотту,]]></translation>
<footnotes></footnotes>
</aya>
<aya number="93">
<translation><![CDATA[мага (кабар бериш үчүн) ээрчип (тез) баруудан?! Менин буйругума каршы чыктыңбы?![1]]]></translation>
<footnotes><![CDATA[[1] Муса ушул сөздөрдү айтып, Харундун чач-сакалынан кармап жулкулдата баштады. Анткени, Аллах менен убадалашкан жерге бара жатып, Харунга: «Коомумда менин орун басарым болуп кал, (аларды) оңдо жана бузукулардын жолуна ээрчибе!» деп катуу дайындап кеткен эле.]]></footnotes>
</aya>
<aya number="94">
<translation><![CDATA[(Харун) айтты: «Оо, апамдын баласы, сакалымдан, чачымдан тартпачы. Мен (сага кабар берүүнү ойлогом, бирок артыңдан барганымда менден капа болуп): «Менин сөзүмдү (өзүмдү) күтпөй, Исраил уруусун бөлүп жибериптирсиң!» дешиңден корктум».]]></translation>
<footnotes></footnotes>
</aya>
<aya number="95">
<translation><![CDATA[(Анан, Муса): «Эй, Самирий, бул эмне кылганың?!» – деди.]]></translation>
<footnotes></footnotes>
</aya>
<aya number="96">
<translation><![CDATA[(Анда, Самирий): «Мен алар көрбөгөн нерсени көрүп калгам.[1] Анан элчинин (атынын) изинен бир чеңгел алып, музоого сээп жибердим эле (ал жан кирген сыяктанып, мөөрөгөн добуш чыгарды). Нафсим мени ушуга жетелеген» - деди.]]></translation>
<footnotes><![CDATA[[1] Алар деңизден өтүп жатканда Самирий Аллахтын элчиси Жебирейил периште минген аттын туягынан чачыраган керемет топуракты көрүп калган болчу.]]></footnotes>
</aya>
<aya number="97">
<translation><![CDATA[(Муса) Айтты: «Эми (бул жерден) жогол! Сага эми жашоодо (жийиркеничтүү ооруга кабылганың себептүү, безилдеп:) «Мага тийбегилечи» деп айтышың гана бар. Жана (Акыретте) сага кутулгус убада (тозок) даяр! Өзүң азырга чейин табынып жаткан «кудайыңа» карачы? (Сага эмне пайда бере алды?) Биз (азыр) аны күйгүзүп, (күлүн) деңизге сапырып жиберебиз!]]></translation>
<footnotes></footnotes>
</aya>
<aya number="98">
<translation><![CDATA[Силердин (чыныгы) кудайыңар – Өзүнөн башка кудай жок болгон Аллах! Ал бардык нерселерди Өз илими менен камтыган!».]]></translation>
<footnotes></footnotes>
</aya>
<aya number="99">
<translation><![CDATA[Ошентип, Биз сага (оо, Мухаммад), өткөндөрдүн кабарларын баяндадык жана алдыбыздагы Зикирди (Куранды) бердик.]]></translation>
<footnotes></footnotes>
</aya>
<aya number="100">
<translation><![CDATA[Ким андан жүз бурса, кыяматта (күнөөсүнүн) жүгүн көтөрөт.]]></translation>
<footnotes></footnotes>
</aya>
<aya number="101">
<translation><![CDATA[Ал жүктөн түбөлүккө ажырабайт. Кыяматта алар көтөргөн жүк кандай жаман!]]></translation>
<footnotes></footnotes>
</aya>
<aya number="102">
<translation><![CDATA[Сур (кернейи) тартылган күн... Ошол күнү күнөөлүүлөрдү (коркуудан жана кордуктан улам) ыраң-түсү көгөргөн абалда чогултабыз. (Алар азап периштелери тарабынан кордолуп адамдар чогултула турган тарапка сүрүп алып барыла жатканда…)]]></translation>
<footnotes></footnotes>
</aya>
<aya number="103">
<translation><![CDATA[Бири-бирине: «(Дүйнөдө) он күн гана турдуңар-э?» деп, шыбырап сүйлөшүшөт.]]></translation>
<footnotes></footnotes>
</aya>
<aya number="104">
<translation><![CDATA[Биз алардын эмне дегендерин эң жакшы билебиз. Ошондо алардын билермандары: «Жок, силер бир эле күн турдуңар» дешет.]]></translation>
<footnotes></footnotes>
</aya>
<aya number="105">
<translation><![CDATA[(Оо, Мухаммад) Сенден тоолор (жана алардын Кыяматтагы абалы) жөнүндө сурашат. (Аларга): «Раббим аларды (чаң сыяктуу) чачып жиберет» – деп айт.]]></translation>
<footnotes></footnotes>
</aya>
<aya number="106">
<translation><![CDATA[Жана (жер менен) тегиз кылып салат.]]></translation>
<footnotes></footnotes>
</aya>
<aya number="107">
<translation><![CDATA[Сен ал (Кыяматта элдер чогулчу) жерден эч кандай ийри-буйру же эч кандай өйдө-ылдый чуңкур жерлерди көрбөйсүң.[1]]]></translation>
<footnotes><![CDATA[[1] Бардык элдер бири-бирин көрө ала турган, добушун уга ала турган шарт түзүлөт.]]></footnotes>
</aya>
<aya number="108">
<translation><![CDATA[Ошол күнү (элдер) бир жарчынын артынан (адамдар чогултула турган майданга) ээрчип жөнөшөт. Анын жар салган сөздөрүндө эч бир ката жок. (Шуулдаган) дабыштар Чексиз Ырайымдуу (Аллахтын) урматына акырын болуп, шыбыраган үндөрдү гана угуп каласың.]]></translation>
<footnotes></footnotes>
</aya>
<aya number="109">
<translation><![CDATA[Ал күнү Чексиз Ырайымдуу[1] уруксат бергендерге жана сөзүнөн Аллах ыраазы болгондорго гана шапаат пайда берет.]]></translation>
<footnotes><![CDATA[[1] Аллахтын «Рахман» (Чексиз Ырайымдуу) деген ысым-сыпаты көп колдонулууда. Мына бул аятта дагы «Чексиз Ырайымдуу уруксат бергендерге» деп айтылды. Акыйкатта, Кыямат - Чын дүйнө. Аллахтын Ырайым-рахматынын токсон тогуз бөлүгү ошол жакта: Пайгамбарыбыз Мухаммад саллаллоху алайхи ва саллам айткан: «Аллах жүз ырайымынын бирөөсүн гана (бул дүйнөдөгү) пенделерине (ж.б. жан-жаныбарларга) түшүрдү. Жадагалса бир жаныбар өзүнүн баласын тебелеп алуудан абайлап, бутун көтөрүүсү дагы ошол бир ырайымдын үлүшүнөн. Кыямат болгондо ошол бир ырайым токсон тогузуна кошулуп, Аллах Өз пенделерине толук Ырайымын көргөзөт».]]></footnotes>
</aya>
<aya number="110">
<translation><![CDATA[(Аллах) пенделердин келечегиндеги, өтмүшүндөгү бардык нерсени билет. Алардын илими Аллахты камтый албайт.]]></translation>
<footnotes></footnotes>
</aya>
<aya number="111">
<translation><![CDATA[Бардык жүздөр(дүн ээлери) Түбөлүк Тирүү (бардык ааламдарды башкарып) Туруучуга баш ийишет. Зулум көтөрүп баргандар (каапырлар) максатка жетпей калат.]]></translation>
<footnotes></footnotes>
</aya>
<aya number="112">
<translation><![CDATA[Жана ким ыймандуу болгон абалда жакшы амалдарды жасаган болсо, зулумдан жана соопторунун кемитилип калуусунан коркпойт.]]></translation>
<footnotes></footnotes>
</aya>
<aya number="113">
<translation><![CDATA[(Оо, Мухаммад) мына ушинтип, Биз Куранды араб тилинде түшүрдүк жана анда эскертүүчү аяттардын түрлөрүн баяндадык. Балким, эми алар коркушаар же (бул эскертүүчү аяттар) аларда эскерүүнү (сергектикти) жаратаар.]]></translation>
<footnotes></footnotes>
</aya>
<aya number="114">
<translation><![CDATA[Акыйкат Падыша болгон Аллах эң Жогору! (Оо, Мухаммад,) сага вахий кабары түшүп бүтө электе, Куранды окуганга шашылба жана: «Оо, Раббим! Менин илимимди көбөйткүн!» – деп айткын.]]></translation>
<footnotes></footnotes>
</aya>
<aya number="115">
<translation><![CDATA[Биз (Бейиштеги бир даракка жакындабоо жөнүндө) Адам менен убадалашкан элек. Ал аны унутуп койду. Биз анда сабырдуулукту көрбөдүк.]]></translation>
<footnotes></footnotes>
</aya>
<aya number="116">
<translation><![CDATA[Ошондо Биз периштелерге: «Адамга сажда кылгыла» дегенде, бардыгы сажда кылды, бир гана Иблис (текеберленип; «Мен андан абзелмин» деп) баш тартты.]]></translation>
<footnotes></footnotes>
</aya>
<aya number="117">
<translation><![CDATA[Биз айттык: «Оо, Адам! Чынында, бул (Иблис) сага жана аялыңа душман! Экөөңдү азгырып бейиштен чыгарып койбосун! Анда бактысыз болуп каласың!]]></translation>
<footnotes></footnotes>
</aya>
<aya number="118">
<translation><![CDATA[(Анткени,) Сен бейиште ач-жылаңач калбайсың.]]></translation>
<footnotes></footnotes>
</aya>
<aya number="119">
<translation><![CDATA[Анда суусабайсың, күндүн ысыгына да күйбөйсүң».]]></translation>
<footnotes></footnotes>
</aya>
<aya number="120">
<translation><![CDATA[Шайтан (Иблис) аны азгырып (мындай деди): «Оо, Адам мен сага түбөлүктүүлүк дарагын жана түгөнгүс мүлк көргөзөйүнбү?»]]></translation>
<footnotes></footnotes>
</aya>
<aya number="121">
<translation><![CDATA[Анан, экөө ал дарактан жеп, (натыйжада убаданы бузганы үчүн Аллахтын каар-жазасы себептүү) уяттары ачылып калды эле, бейиш жалбырактары менен өздөрүн (уяттуу жерлерин) тосо башташты. Адам Раббисине күнөөлүү болуп, (ушинтип) азгырылды (жана экөө тең Раббиcине жалбарып; «Бизди кечир, өзүбүзгө зулум кылып койдук» деп тообо кыла баштады)]]></translation>
<footnotes></footnotes>
</aya>
<aya number="122">
<translation><![CDATA[Кийин Раббиси аны тандап, тообосун кабыл алып, Өз жолуна баштады.]]></translation>
<footnotes></footnotes>
</aya>
<aya number="123">
<translation><![CDATA[(Аллах) Айтты: «Бардыгыңар бири-бириңерге (адам шайтанга, шайтан адамга) душман болгон абалда бейиштен түшкүлө! Эми, (оо, инсандар) силерге менден туура жол (дин) келет. (Ошондо) ким менин жолума ээрчисе, адашпайт жана бактысыз болбойт.]]></translation>
<footnotes></footnotes>
</aya>
<aya number="124">
<translation><![CDATA[Ал эми, ким менин зикиримден (Китебимден) жүз бурса, ага тар (оор) жашоо бар. Аны кыямат күнү сокур абалда тирилтебиз.]]></translation>
<footnotes></footnotes>
</aya>
<aya number="125">
<translation><![CDATA[Ал айтты: «Оо, Раббим! Эмнеге мени сокур абалда тирилттиң? Мен (дүйнөдө) көзү соо адам элем го?»]]></translation>
<footnotes></footnotes>
</aya>
<aya number="126">
<translation><![CDATA[(Аллах) айтты: «Дал ушул сыяктуу, сага да (дүйнөдө) Биздин аяттар келгенде, (аларды) «унутуп» калгансың. (Көрсөң да, көрмөксөн болгонсуң). Дал ошол сыяктуу бүгүн сен да «унутуласың!»]]></translation>
<footnotes></footnotes>
</aya>
<aya number="127">
<translation><![CDATA[Биз ысырап кылган (чектен чыккан) жана Раббисинин аяттарына ишенбеген адамдарды ушинтип жазалайбыз. Чынында, Акыреттин азабы катуу жана түгөнгүс!]]></translation>
<footnotes></footnotes>
</aya>
<aya number="128">
<translation><![CDATA[Биз алардан мурун (өздөрү сыяктуу) нечен-нечен муундарды, үй-жайларында (эч нерседен бейкапар) жүргөндө (капыстан балээ жиберип) кыйратып койгонубуз аларга ачык-айкын болбодубу?! Мында акылдуу адамдар үчүн сабактар бар го!]]></translation>
<footnotes></footnotes>
</aya>
<aya number="129">
<translation><![CDATA[Эгер Раббиң тарабынан (айтып) өтүлгөн («күнөөлүүлөрдү белгиленген убактысында гана жазалайбыз» деген) сөз жана белгиленген мөөнөт (Кыямат) болбогондо, аларга азап ошол замат келмек.]]></translation>
<footnotes></footnotes>
</aya>
<aya number="130">
<translation><![CDATA[(Оо, Мухаммад!) Сен алардын (сени жана динди айыптап) сүйлөгөн сөздөрүнө сабыр кыл жана Күн чыгаардан мурун жана Күн батаардан мурун Раббиңди даңазалап тасбих айт. Жана Раббиң сенден ыраазы болушу үчүн күн-түн дебей тасбих айт.[1]]]></translation>
<footnotes><![CDATA[[1] Тасбих - «Субхааналлах» деген сөз. Мааниси «Мен Аллахты Өзүнүн Улуулугуна ылайык болбогон кемчилдиктүү сыпаттардан аруулаймын» дегенди түшүндүрөт.]]></footnotes>
</aya>
<aya number="131">
<translation><![CDATA[Биз аларды сынаш үчүн жуп-кошмок түрдө берген дүйнө жашоосунун жыргал-кооздуктарына назарыңды салба! Раббиңдин (Акыретте берчү) ырыскылары жакшы жана түбөлүктүү!]]></translation>
<footnotes></footnotes>
</aya>
<aya number="132">
<translation><![CDATA[Үй бүлөңдү намазга буюр жана ага (намазга) сабырдуу болууга көндүр. Биз сенден ырыскы сурабайбыз, Өзүбүз сага ырыскы беребиз. (Жакшы) акыбет такыбалар үчүн!]]></translation>
<footnotes></footnotes>
</aya>
<aya number="133">
<translation><![CDATA[Алар: «Эгер Мухаммад бизге Раббисинен бир (көзгө көрүнгөн) керемет алып келсе кана» – дешти. Аларга байыркы барактардагы (Тоорат менен Инжилдеги) нерселердин баяны (Куран) келбеди беле?!]]></translation>
<footnotes></footnotes>
</aya>
<aya number="134">
<translation><![CDATA[Эгер Биз аларды ага (Мухаммадга дин келгенге) чейин бир азап менен өлтүргөн болсок, албетте: «Оо, Рабби! Эгер бизге бир пайгамбар жиберсең, мындай шерменде жана кор болбой туруп, сенин аяттарыңа ээрчимекпиз» – дешет болчу.]]></translation>
<footnotes></footnotes>
</aya>
<aya number="135">
<translation><![CDATA[Айткын: «Бардыгыбыз күтүүдөбүз.[1] Силер да күтө бергиле. Жакында ким туура жолдун ээси болуп (адашпай) баратканын билип аласыңар.]]></translation>
<footnotes><![CDATA[[1] Мусулмандар эки жакшылыктын бирин – же жеңишти, же бейишти күтүшөт. Каапырларды да эки нерсе күтөт: же ушул дүйнөдө башына балээ азап келип, кыйрап калышат. Же эгер Аллах кыяматка чейин мөөнөт берген адамдардан болсо, канча көп жашаса, ошончо көп күнөө жыйнап, Акыретте өзүн күткөн тозокко барышат.]]></footnotes>
</aya>
</sura>
<sura number="21">
<aya number="1">
<translation><![CDATA[Адамдарга өздөрүнүн эсеби (Кыямат) жакындап калды.[1] Алар болсо (Аллах буюрган парыздардан) жүз үйрүгөн бойдон кайдыгер жүрүшөт.]]></translation>
<footnotes><![CDATA[[1] Кыяматтын жакындыгы жөнүндө пайгамбарыбыз саллаллоху алайхи ва саллам: «Мен пайгамбар болуп жиберилдим. Мени менен Кыяматтын арасы мына мындай» деп, сөөмөйү менен ортоңку манжаларын жанаштырып көргөзгөн.]]></footnotes>
</aya>
<aya number="2">
<translation><![CDATA[Аларга Раббилери тарабынан жаңы зикир (аят) келсе, (мушриктер) оюнкарактык менен угушту,]]></translation>
<footnotes></footnotes>
</aya>
<aya number="3">
<translation><![CDATA[жүрөктөрү кайдыгер болуп. Жана залим (каапыр) адамдар: «Бул (Мухаммад) эч ким эмес, өзүңөр сыяктуу жөнөкөй эле адам (ал «аят» деген нерселер болсо, сыйкыр). Силер көрүп туруп сыйкырга келе жатасыңарбы?» (деп) шыбырап сүйлөшүштү.]]></translation>
<footnotes></footnotes>
</aya>
<aya number="4">
<translation><![CDATA[(Пайгамбар) айтты: «Менин Раббим Асмандагы, Жердеги сөздү билет. Ал – Угуучу, Билүүчү!»]]></translation>
<footnotes></footnotes>
</aya>
<aya number="5">
<translation><![CDATA[«Андай эмес», – дешти алар (Мухаммад айтып жаткан нерселер) түштөгү жобурануу, жок, аларды өзү ойлоп чыгарган, жок андай эмес, ал акын. (Эгер пайгамбарлыгы чын болсо, абалкы(пайгамбар)ларга жиберилген сыяктуу бир керемет келтирсинчи, кана?!»]]></translation>
<footnotes></footnotes>
</aya>
<aya number="6">
<translation><![CDATA[Алардан мурунку Биз кыйраткан шаарлар(дын элдери) ыйман келтирбеген нерсеге ушулар ыйман келтирмек беле?!]]></translation>
<footnotes></footnotes>
</aya>
<aya number="7">
<translation><![CDATA[(Оо, Мухаммад) Биз сенден мурун (периште же болбосо аял затынан эмес) жалаң эркек кишилерди гана пайгамбар кылып, аларга вахий жибергенбиз. Эгер билбесеңер Зикир (Ыйык Китеп) ээлеринен сурагыла.]]></translation>
<footnotes></footnotes>
</aya>
<aya number="8">
<translation><![CDATA[Биз пайгамбарларды тамак-аш жебей турган дене (адаттан сырткары табияттуу адам) кылып жаратпадык. Алар түбөлүк жашоочулардан да эмес.]]></translation>
<footnotes></footnotes>
</aya>
<aya number="9">
<translation><![CDATA[Кийин Биз пайгамбарларга берген убаданы аткарып (каапырларга азап жиберип), пайгамбарларды жана Өзүбүз каалаган (ыймандуу) адамдарды куткарып, чектен чыккандарды кыйратып салдык.]]></translation>
<footnotes></footnotes>
</aya>
<aya number="10">
<translation><![CDATA[(Оо, пайгамбар менен мусулмандар!) Биз силерге Китеп (Куран) түшүрдүк. Анын ичинде силердин шоорат-даңкыңар бар. Акылыңарды иштетпейсиңерби?[1]]]></translation>
<footnotes><![CDATA[[1] Эгер силер акылыңарды иштетип, Куран көргөзмөсү менен жашасаңар, ишенимиңерде да, ишиңерде да ошого таянсаңар сөзсүз эки дүйнөдө даңктуу адамдардан болосуңар!]]></footnotes>
</aya>
<aya number="11">
<translation><![CDATA[Жана Биз (өткөндө) нечен-нечен залым (каапыр) шаарларды кыйратып, алардан кийин (ордуна) башкаларды жараттык.]]></translation>
<footnotes></footnotes>
</aya>
<aya number="12">
<translation><![CDATA[Алар Биздин азабыбызды(н белгисин) байкаар замат шаардан качып жөнөштү.]]></translation>
<footnotes></footnotes>
</aya>
<aya number="13">
<translation><![CDATA[«Качпагыла, көңүл ачуучу жайыңарга жана үйүңөргө кайткыла, балким (өлтүрүлбөй бирөөңөрдөн-бирөөңөр) суралган бойдон калаарсыңар» (дешти азаптоочу периштелер какшык менен).]]></translation>
<footnotes></footnotes>
</aya>
<aya number="14">
<translation><![CDATA[Алар болсо: «Ох, бизге өлүм болсун! Биз залымдардан болуп калган элек!» дешти.]]></translation>
<footnotes></footnotes>
</aya>
<aya number="15">
<translation><![CDATA[Биз аларды орулган (чөп сыяктуу) кылып тындырып салганыбызга чейин ушул (армандуу) дубалары токтобой турду.]]></translation>
<footnotes></footnotes>
</aya>
<aya number="16">
<translation><![CDATA[Биз Асман менен Жерди жана ал экөөнүн ортосундагы нерселерди оюн-эрмек үчүн жараткан жокпуз.[1]]]></translation>
<footnotes><![CDATA[[1] Аллах бир нерсени эрмек үчүн жаратуудан Аруу. Тескерисинче Ал бүт ааламды Өз даанышмандыгы менен анык максат менен жаратты. Ааламдын бир бөлүгү болгон инсаниятты болсо, жалгыз Өзүнө ибадат кылуу үчүн жаратты.]]></footnotes>
</aya>
<aya number="17">
<translation><![CDATA[Эгер (асман-жерди) эрмек кылып алууну кааласак, Биз аны (эрмек-зоокту) Өзүбүздүн алдыбыздан (асмандардын үстүндөгү жогорку Арштан) деле тапмакпыз, эгер табууну кааласак.]]></translation>
<footnotes></footnotes>
</aya>
<aya number="18">
<translation><![CDATA[Биз Акыйкатты (Куранды) жалгандын үстүнө таштайбыз жана ал аны эзип, жанчып салат! Анан жалган жок болот. (Оо, Аллахтын шериги, аялы, баласы бар дегендер!) Мындай сыпаттаганыңар үчүн силерге (Уайл)[1] азап болсун!]]></translation>
<footnotes><![CDATA[[1] Уайл – тозоктогу өтө катуу азап берилчү бир орундун аты.]]></footnotes>
</aya>
<aya number="19">
<translation><![CDATA[Асмандар менен Жердеги нерселердин баары Аллахтын мүлкү. Анын алдындагылар (периштелер) Ага ибадат-кулчулук кылуудан текеберленишпейт жана чарчашпайт.]]></translation>
<footnotes></footnotes>
</aya>
<aya number="20">
<translation><![CDATA[(Тескерисинче,) түнү-күнү чарчабай-зерикпей Ага тасбих айтышат.]]></translation>
<footnotes></footnotes>
</aya>
<aya number="21">
<translation><![CDATA[Же болбосо, жердин өзүнөн эле тирилтүүчү «кудайларды» таап алышканбы?]]></translation>
<footnotes></footnotes>
</aya>
<aya number="22">
<translation><![CDATA[Эгер Асман менен Жерде Аллахтан башка кудайлар болгондо, экөө тең ойрон болмок. (Улуу, Бийик) Арштын Раббиси болгон Аллах мушриктер сыпаттаган нерселерден Аруу-Таза![1]]]></translation>
<footnotes><![CDATA[[1] Мушриктер «Аллахтын шериги бар. Ар бир иштин, сезимдердин да өз кудайы бар» дешет. Аллах дагы бир аятта бул жалганды төмөнкүчө Акыйкат менен жокко чыгарат: «Аллах бала тутунган эмес, Аны менен бирге дагы бир кудай да жок. Эгер болсо, ар бир кудай өз жараткан нерсеси менен кетип, бири-бирине үстөмдүк көргөзүшмөк. (Мушриктер) Сыпаттаган сыпаттардан Аллах Аруу-Таза!»]]></footnotes>
</aya>
<aya number="23">
<translation><![CDATA[Аллах Өзүнүн иши боюнча эч кимге жооп бербейт. Алар жооп беришет (суралышат).]]></translation>
<footnotes></footnotes>
</aya>
<aya number="24">
<translation><![CDATA[Же, алар Аллахтан башкаларды кудай кылып алыштыбы?! Айткын: «(Андай болсо) далилиңерди алып келгиле! Мына мендеги нерсенин (Курандын) сөздөрү жана менден мурунку нерселердин (Тоорат менен Инжилдин) сөздөрү! Жок, Алардын көпчүлүгү Акыйкатты билишпейт. (Мунун себеби) Алар жүз буруп кетишкен!]]></translation>
<footnotes></footnotes>
</aya>
<aya number="25">
<translation><![CDATA[(Оо, Мухаммад!) Сенден мурун жиберген ар бир пайгамбарга Биз: «Менден башка (ибадатка ылайык) кудай жок. Өзүмө гана сыйынгыла деп аян-кабар кылдык.]]></translation>
<footnotes></footnotes>
</aya>
<aya number="26">
<translation><![CDATA[(Мушриктер): «Чексиз Ырайымдуунун[1] баласы бар» дешти. Аллах бала күтүүдөн Аруу-Таза. Андай эмес, алар (периштелер) урматтуу пенделер.[2]]]></translation>
<footnotes><![CDATA[[1] «Чексиз Ырайымдуу» арабчасы Ар-Рахман – Аллах тааланын 99 ысымы жана сыпаттарынан бири. 
[2] Араб мушриктери: «Периштелер – Аллахтын кыздары» дешкен. Бул аят алардын сөздөрүн жалганга чыгарып, периштелердин чыныгы сыпатын баяндап берүүдө.]]></footnotes>
</aya>
<aya number="27">
<translation><![CDATA[Алар Андан (Аллахтан) озунуп сүйлөшпөйт. Алар анын буйругун гана аткарышат.]]></translation>
<footnotes></footnotes>
</aya>
<aya number="28">
<translation><![CDATA[(Аллах) Алардын келечектерин да, өтмүштөрүн да билет. Алар (Аллахтын алдында) Ал каалагандар үчүн гана колдоочу боло алышат. Алар Аллахтан коркуп, ырайымына жалдырап турушат.]]></translation>
<footnotes></footnotes>
</aya>
<aya number="29">
<translation><![CDATA[Алардын кимиси «мен – кудаймын» десе Биз аны тозок менен жазалайбыз. Биз залимдерди ушундай жазалайбыз.]]></translation>
<footnotes></footnotes>
</aya>
<aya number="30">
<translation><![CDATA[«Каапырлар билишпейби, асмандар менен жер (мурда) бири-бирине жабышып турган болчу. Кийин Биз алардын ортосун бөлүп койдук. Жана Биз ар бир тирүү нерсени суудан[1] жараттык. Ыйман келтиришпейби?!»]]></translation>
<footnotes><![CDATA[[1] Илгери асманда не булут, не жамгыр болгон эмес. Жерде да пайдалуу өсүмдүктөр, дарыя-деңиздер болгон эмес. Бардыгы тосулган, кулпуланган эле. Анан Аллах сууну жаратуу менен, аны буулантып асманга көтөрүп, булут, жамгыр жаратып, ошонун шарапаты менен жер «тирилди».]]></footnotes>
</aya>
<aya number="31">
<translation><![CDATA[Жана адамдарды жер бетинде бекем кармап турсун деп тоолорду жараттык. Жана элдер туура жол таап (адашпай) жүрсүн деп өрөөн – жолдорду жасап койдук.]]></translation>
<footnotes></footnotes>
</aya>
<aya number="32">
<translation><![CDATA[Жана асманды корголгон там кылдык.[1] Алар Биздин (бул) аян-белгилерибизден жүз бурушууда!]]></translation>
<footnotes><![CDATA[[1] Асман Аллахтын Кудурети менен корголуп турат. Анын жылдыздары төгүлүп кетпейт. Күн нурунун зыяндуу болгондорун белгилүү катмарлар (озон) кармап калат. Ошондой эле, эң жогорку асмандар жин-шайтандардын чабуулунан, сагаалап, кайып кабар уурдоосунан корголгон.]]></footnotes>
</aya>
<aya number="33">
<translation><![CDATA[Ал күндүз менен караңгылыкты, Күн менен Айды жаратты. Бардыгы Асманда сүзүп жүрүшөт.]]></translation>
<footnotes></footnotes>
</aya>
<aya number="34">
<translation><![CDATA[(Оо, Мухаммад!) Сенден мурун да эч бир адамды түбөлүк жаратпадык. Эмне, сен өлүп, алар (мушриктер) түбөлүк жашайт бекен?!]]></translation>
<footnotes></footnotes>
</aya>
<aya number="35">
<translation><![CDATA[Ар бир жан өлүмдү(н даамын) татуучу. (Ошого чейин) Биз силерди (кээде) жакшылык, (кээде) жамандык менен сынайбыз. Жана (өмүрүңөр бүткөндө) Өзүбүзгө кайтарыласыңар.]]></translation>
<footnotes></footnotes>
</aya>
<aya number="36">
<translation><![CDATA[Эгер сени каапырлар көрсө (бири-бирине) силердин (Аллахтан башка) кудайыңарды (буларга сыйынып болбойт деп) тилге алган ушулбу?» деп шылдыңдашат. Алар Чексиз Ырайымдууну эскерүүдөн каапыр болушууда.]]></translation>
<footnotes></footnotes>
</aya>
<aya number="37">
<translation><![CDATA[Инсан сабырсыз жаратылган. (Оо, каапырлар,) жакында силерге белгилеримди (азапты) көргөзөмүн, Мени шаштырбагыла!]]></translation>
<footnotes></footnotes>
</aya>
<aya number="38">
<translation><![CDATA[Алар: «Эгер чынчыл болсоңор, жанагы убада (азап) качан?» – дешет.]]></translation>
<footnotes></footnotes>
</aya>
<aya number="39">
<translation><![CDATA[Эгер каапырлар жүздөрүнөн жана жондорунан тозок отун тосо албай, жардамсыз калган мезгилди (кыяматты) билгенде (андай сөздөрдү айтпайт эле).]]></translation>
<footnotes></footnotes>
</aya>
<aya number="40">
<translation><![CDATA[(Кыямат) Аларга капыстан келет. Ошондо алар аны кайтаруудан алсыз болуп, коркуудан селейип калышат. (Анда) аларга (тообо кылуу үчүн) мөөнөт берилбейт![1]]]></translation>
<footnotes><![CDATA[[1] Кыяматтын белгилери келип, бүт ааламдык катастрофалар (кыйроолор) башталганда, алар мунун кыямат экенин түшүнүп, «Оо, Аллах! Бизге мөөнөт бер, Өзүңө ибадат кылууга үлгүрүп калалы!» деп, жалдырап калышат.]]></footnotes>
</aya>
<aya number="41">
<translation><![CDATA[(Оо, Мухаммад! Алардын шылдыңына чөкпөгүн). Сенден мурунку пайгамбарларды деле шылдыңдашкан. Кийин алардын башына шылдыңдаган нерселери балээ болуп түшкөн.]]></translation>
<footnotes></footnotes>
</aya>
<aya number="42">
<translation><![CDATA[Айткын: «(Эй, каапырлар) Силерди түндө же күндүзү (азап жиберчү болсо) Чексиз Ырайымдуудан ким коргой алат?! Тескерисинче, алар Раббилерин(ин азабын) эскерүүдөн жүз бурушту.]]></translation>
<footnotes></footnotes>
</aya>
<aya number="43">
<translation><![CDATA[Же Бизден бөлөк коргоочу кудайлары барбы?! Ал кудайлар (силерге эмес) өздөрүнө да жардам бере албайт. Жана Бизден да эч бир жардамга ээ боло алышпайт.]]></translation>
<footnotes></footnotes>
</aya>
<aya number="44">
<translation><![CDATA[Жок, аларды да, ата-бабаларын да өмүрү узун болгонго чейин Биз пайдалантуудабыз. Алар көрбөй жатабы, Биз жерди ар тараптан кыскартып жатабыз го?![1] Эмне, алар (Аллахтын тагдырына моюн сунбай), жеңүүчү болушат бекен?]]></translation>
<footnotes><![CDATA[[1] Ар бир адамдын өлүмү - жердин кыскарганы.]]></footnotes>
</aya>
<aya number="45">
<translation><![CDATA[(Оо, Мухаммад), сен аларга: «Мен силерди вахий (Аллахтан келген кабар) менен эскертип жатамын. Бирок, дүлөй адамдар эскертилген чакырыкты укпайт» деп айткын.]]></translation>
<footnotes></footnotes>
</aya>
<aya number="46">
<translation><![CDATA[Эгер аларды Раббиңдин бир аз эле азабы кармаса; «Ох, өлдүк! Биз залимдерден болуп калдык!» – дешет.]]></translation>
<footnotes></footnotes>
</aya>
<aya number="47">
<translation><![CDATA[«Биз кыямат күн үчүн адилет таразаларды орнотобуз. Эч бир жан(га) зулумдук кылынбайт. (Сообунан кемитилбейт). Эгер (сообу же күнөөсү) сары кычы данынчалык болсо да, аны алып келебиз. Биз жетиштүү эсепчибиз».]]></translation>
<footnotes></footnotes>
</aya>
<aya number="48">
<translation><![CDATA[Жана Биз Муса менен Харунга Фурканды (ак менен караны ажыратуучу Тооратты) такыба кишилер үчүн нур жана эскерме кылып бердик.]]></translation>
<footnotes></footnotes>
</aya>
<aya number="49">
<translation><![CDATA[Такыбаалар ушундай кишилер: Кайыптагы Раббисинен коркушат. Жана алар Кыямат Күндөн титиреп турушат.]]></translation>
<footnotes></footnotes>
</aya>
<aya number="50">
<translation><![CDATA[Жана бул (Куран) Биз түшүргөн Зикир жана Берекет. Силер аны четке кагасыңарбы?!]]></translation>
<footnotes></footnotes>
</aya>
<aya number="51">
<translation><![CDATA[Биз буга чейин Ибрахимге туура жол бергенбиз. Жана аны(н абалын) Билүүчү болдук.]]></translation>
<footnotes></footnotes>
</aya>
<aya number="52">
<translation><![CDATA[Бир кезде ал атасына жана коомуна: «Силер табынып жаткан бул айкелдер(ден пайда) не?!» – деди.]]></translation>
<footnotes></footnotes>
</aya>
<aya number="53">
<translation><![CDATA[«Ата-бабаларыбызды ошолорго сыйынган абалда тапканбыз» дешти алар.]]></translation>
<footnotes></footnotes>
</aya>
<aya number="54">
<translation><![CDATA[(Ибрахим) Айтты: «Силер да, ата-бабаңар да анык адашууда болгонсуңар!»[1]]]></translation>
<footnotes><![CDATA[[1] Мушриктердин ар дайымкы жообу – ушул. Эч бир далили жок сыйына беришет, кайдагы нерселерге. Далил сурасаң «ата-бабам» дейт. Ата-бабалар адашкан болсо, артынан кете бериш керекпи, адашып?!]]></footnotes>
</aya>
<aya number="55">
<translation><![CDATA[(Мушриктер) Айтышты: «Сен чын сүйлөп жатасыңбы же ойноп (тамаша) сүйлөп жатасыңбы?»]]></translation>
<footnotes></footnotes>
</aya>
<aya number="56">
<translation><![CDATA[Айтты: «Чынын айтам; Силердин Раббиңер асмандардын жана жердин Раббиси. Аларды жараткан. Буга мен өзүм күбөгө өтүүчүмүн.]]></translation>
<footnotes></footnotes>
</aya>
<aya number="57">
<translation><![CDATA[Жана Аллахка ант ичип айтамын: «Мен силер (шаардан) кеткенде айкел-кудайыңардын амалын таап коёмун!»]]></translation>
<footnotes></footnotes>
</aya>
<aya number="58">
<translation><![CDATA[Анан алардын эң чоңунан башка баарын талкалап чыкты, ошого кайтышсын деп. (Шаар эли майрамдан кайтып, ибадатканага киришип:)]]></translation>
<footnotes></footnotes>
</aya>
<aya number="59">
<translation><![CDATA[«Биздин кудайларыбызга муну ким жасады?! Ал анык залымдардан экен!» дешти.]]></translation>
<footnotes></footnotes>
</aya>
<aya number="60">
<translation><![CDATA[(Кээ бирөөлөрү) айтышты: «Ибрахим деген жаш жигит кудайларыбызды (жамандык менен) тилге алып жүргөн».]]></translation>
<footnotes></footnotes>
</aya>
<aya number="61">
<translation><![CDATA[(Чоңдору) Айтты: «Аны адамдардын көз алдына алып келгиле, (сазайын бергенибизди) көрүп коюшсун!»]]></translation>
<footnotes></footnotes>
</aya>
<aya number="62">
<translation><![CDATA[«Оо, Ибрахим! Биздин кудайларыбызга ушуну сен жасадыңбы?!» – дешти.]]></translation>
<footnotes></footnotes>
</aya>
<aya number="63">
<translation><![CDATA[«Жок», – деди Ибрахим. Мына бул (балта кармап турган) чоңу жасады. Эгер сүйлөчү болсо сурап алгыла».]]></translation>
<footnotes></footnotes>
</aya>
<aya number="64">
<translation><![CDATA[Ошондо алар (бир саамга) эстерине келе калып, (бири-бирине) «Чын эле силер өзүңөр залим экенсиңер» – дешти.]]></translation>
<footnotes></footnotes>
</aya>
<aya number="65">
<translation><![CDATA[Кийин дагы баштары айланып, «Сен булардын сүйлөбөй тургандыгын билет болчусуң! (Бизди шылдың кылба)» – дешти.]]></translation>
<footnotes></footnotes>
</aya>
<aya number="66">
<translation><![CDATA[«Аллахтан башка, өзүңөргө не зыян, не пайда келтире албаган кудайларга сыйынып жатасыңарбы? - деди.]]></translation>
<footnotes></footnotes>
</aya>
<aya number="67">
<translation><![CDATA[Силерден дагы, Аллахтан башка сыйынган кудайыңардан дагы тажадым! Акылыңарды иштетпейсиңерби?!» (деди Ибрахим). (Мушриктер Ибрахимдин далилдерине жооп бере албай, күч колдонууну каалашты жана):]]></translation>
<footnotes></footnotes>
</aya>
<aya number="68">
<translation><![CDATA[«Аны отко ыргыткыла! Кудайыңарга жардам бергиле! Эгер жасай алсаңар, ушундай жасагыла!» - дешти.]]></translation>
<footnotes></footnotes>
</aya>
<aya number="69">
<translation><![CDATA[Биз айттык: «Оо, от, Ибрахимге муздак жана саламаттык бол!».[1]]]></translation>
<footnotes><![CDATA[[1] От деле Аллахтын пендеси. Ал өз Раббисинин буйругуна моюн сунуп, Ибрахимге зыян жеткирбеди. Ибрахим алоолонгон оттон эсен-аман чыкты.]]></footnotes>
</aya>
<aya number="70">
<translation><![CDATA[Алар муну менен (динге каршы) айлакерлик кылууну каалашты. Бирок, Биз аларды зыян тартуучу кылдык.]]></translation>
<footnotes></footnotes>
</aya>
<aya number="71">
<translation><![CDATA[Жана Биз аны (Ибрахим) менен Лут экөөсүн, ааламдар үчүн берекелүү кылган жерге (Шам өлкөсүнө) куткарып (чыгарып) жибердик.[1]]]></translation>
<footnotes><![CDATA[[1] Лут анын агасынын баласы болчу. Ибрахим каапыр атасын, элин таштап, өз журту Вавилондон (Ирактан) Шам (азыркы Сирия, Иордания жана Палестина) жерине чыгып кетти. Аны менен Луттан башка, аялы Сара да болгон.]]></footnotes>
</aya>
<aya number="72">
<translation><![CDATA[Биз ага Исхакты жана (анын уулу) Якубду кошумча кылып бердик. Жана (Ибрахим, Исхак, Якубдун) баарын тең салих (жакшы) адамдардан кылдык.]]></translation>
<footnotes></footnotes>
</aya>
<aya number="73">
<translation><![CDATA[Биз аларды Өзүбүздүн гана ишибизге (динибизге) баштоочу имамдардан кылдык. Жана аларга жакшы иштерди жасоону, намаз окууну жана зекет берүүнү вахий кылдык. Алар Бизге (эч нерсени шерик кошпой) ибадат кылуучулардан болчу.]]></translation>
<footnotes></footnotes>
</aya>
<aya number="74">
<translation><![CDATA[Биз Лутка да өкүм (пайгамбарчылык) жана илим (шарият) бердик. Биз аны ыпластык (бачабаздык) иштерди жасаган шаардан чыгарып кеттик. Алар (шаар эли) жаман, бузук адамдар болгон.]]></translation>
<footnotes></footnotes>
</aya>
<aya number="75">
<translation><![CDATA[Биз аны Өз ырайымыбызга алдык. Чынында ал салих-жакшы адамдардан.]]></translation>
<footnotes></footnotes>
</aya>
<aya number="76">
<translation><![CDATA[Жана Нухту (эскер). Мурун ал (Бизге бийик добуш менен) дуба кылды эле, Биз аны кабыл алдык. Анан Биз аны менен үй-бүлөсүн улук кайгыдан (топон суудан) куткарып калдык.[1]]]></translation>
<footnotes><![CDATA[[1] Нух пайгамбар каапыр элин тогуз жүз элүү жыл жалгыз Аллахка сыйынууга чакырса да, таш жүрөк коому кабылдоонун ордуна шылдыңдоо менен жооп беришти. Сабыр чөйчөгү толгон Нух алейхис-салам: «Оо, Раббим! Жер бетинде бир дагы каапырдын үй-жайын койбогун!» деп дуба кылды эле, дубасы кабыл болуп, топон суу каптап кирди.]]></footnotes>
</aya>
<aya number="77">
<translation><![CDATA[Биз ага аяттарыбызды «жалган» деген (каапыр) коомдон (алардын зыян келтирүүсүнөн) жардам бердик. Алар жаман адамдар болчу. Биз алардын бирин койбой (топон сууга) чөктүрдүк.]]></translation>
<footnotes></footnotes>
</aya>
<aya number="78">
<translation><![CDATA[Дауд менен Сулайманды (эстегин). Бир кезде ал экөөсү бир коомдун койлору (түндөсү каптап кирип) майкандап койгону жөнүндө өкүм кылышкан, Биз алардын өкүмүнө күбө болгонбуз.[1]]]></translation>
<footnotes><![CDATA[[1] Эгинзардын ээси койдун ээсинен арызданып падыша Дауддун алдына келгенде, ал майкандалган бактын ээсине койлорду алып берип коет. Анда уулу Сулайман: «Атаке, койлорду ээсинен биротоло алып койбой, убактылуу гана алып берсек. Ал эгинзарына зыян келтирген үчүн койлордун сүтүнөн, жүнүнөн гана пайдаланып турсун. Койдун ээси болсо, эгинди сугарып, өстүрүп кайра калыбына келтиргенде, койлорун кайра алсын» деп өкүм кылат. Атасы ушул өкүмдү туура көрөт.]]></footnotes>
</aya>
<aya number="79">
<translation><![CDATA[Сулайманга бул чечимди түшүндүрдүк. Биз экөөнө тең (Дауд менен Сулайманга) өкүм жана илим бергенбиз. Даудга өзү менен кошо (Аллахка) тасбих айткан тоолорду жана куштарды моюн сундурдук.[1] (Ушуну) Биз жасадык.]]></translation>
<footnotes><![CDATA[[1] Дауд пайгамбардын үнү аябай жагымдуу жана бийик болгон. Ал Аллахты эскерип, Ыйык Китептин аяттарын мукамдуу окуганда тоолор эригидей болуп, асмандагы куштар үстүндө чарк айланып, аны менен кошо тасбих айтып турушкан.]]></footnotes>
</aya>
<aya number="80">
<translation><![CDATA[Биз Даудга силерди сокку-зыяндан сактай турган (зоот) кийимдерди жасоону үйрөттүк. Эми шүгүр кылаарсыңар?![1]]]></translation>
<footnotes><![CDATA[[1] Согуштарда денени найза, жаанын огу жана кылычтан сактай турган зоот кийим Дауд пайгамбардан мурда болгон эмес. Демек, Аллах таала Дауд пайгамбар аркылуу инсаниятка чоң жакшылык берди. Бул шүгүр кылууга татыктуу нерсе. Кээ бир тафсирчилер: «Аллах темирди Даудка моюн сундургандан улам, аны камыр ийлегендей ийлеп, эч бир кыздырбай эле каалаган нерсесин жасап алчу. Бул Аллахтын Даудка берген пайгамбарлык моожизасы болчу» дешет. Мына ушундан улам «темирдин пири Дөөт» деген туура эмес түшүнүк калыптанган. Дауд эч нерсенин пири эмес. Андагы бардык касиеттер Аллах тааладан.]]></footnotes>
</aya>
<aya number="81">
<translation><![CDATA[Жана Сулайманга учкул шамалдарды моюн сундурдук. Алар анын буйругу менен, Биз берекеттүү кылган жерде[1] желип турат. Биз ар бир нерсени Билүүчүбүз.]]></translation>
<footnotes><![CDATA[[1] Бул аяттагы «жер» Сулайман пайгамбар жашаган Шам (азыркы Сирия) жери.]]></footnotes>
</aya>
<aya number="82">
<translation><![CDATA[Жана ал (Сулайман) үчүн суунун астында сүзүүчү жана мындан башка (инсан жасай албай турган) иштерди жасап бере турган жин-шайтандарды (моюн сундурдук). Аларды Биз Өзүбүз көзөмөлдөөчүбүз.[1]]]></translation>
<footnotes><![CDATA[[1] Суучул жиндер деңиз түбүнөн асыл таштарды алып чыгышкан. Башка иш жасагандары Сулайманга чоң аскалардан сарайлар жасап беришкен.]]></footnotes>
</aya>
<aya number="83">
<translation><![CDATA[Жана Аюбду да эсте. Ал Раббисине: «Мени зыян каптады! Өзүң ырайым кылуучулардын эң ырайымдуусусуң!» – деп, кайрылып дуба кылды.[1]]]></translation>
<footnotes><![CDATA[[1] Аллах Аюб пайгамбарды оор дарт менен сынаган. Анын тагдырдагы буйругу менен Аюбдун бүт денесин ириңдүү жара каптайт. Аллах Аюбдун үй-бүлөсүн, байлык-мүлкүн да жоготот. Бирок, Аюб мунун бардыгына сабыр кылат, тагдырына ыраазы болот. Бирок, адам пенде, темир эмес. Аллахка аятта айтылгандай жалбарып жардам тилейт.]]></footnotes>
</aya>
<aya number="84">
<translation><![CDATA[Кийин Биз анын дубасын кабыл кылып, андагы зыянды арылттык жана Өзүбүздөн ырайым-рахмат иретинде жана (сабырдуу) ибадат кылуучуларга эскерме-сабак болсун деп ага үй-бүлөсүн кайтарып, алар менен дагы ошончо (перзент) бердик.]]></translation>
<footnotes></footnotes>
</aya>
<aya number="85">
<translation><![CDATA[Жана (оо, Мухаммад), Исмаил, Идрис, Зулкифлдерди да эстегин. Алардын баардыгы сабырдуулардан болгон.]]></translation>
<footnotes></footnotes>
</aya>
<aya number="86">
<translation><![CDATA[Аларды Өз ырайымыбызга алдык. Бардыгы салих-жакшы пенделерден.]]></translation>
<footnotes></footnotes>
</aya>
<aya number="87">
<translation><![CDATA[Зуннунду да эстегин.[1] Бир кезде ал ачууланып (элинен ээн жерге) кетип калды. Ал Бизди өзүн тар (жана караңгы) жерде калтырбайт деп ойлогон.[2] Ал караңгылыктарда (калып): «Өзүңдөн башка сыйынылуучу Зат жок. (Оо, Раббим!) Сен Аруу-Таза Кудайсың! Мен залимдерден болуп калдым!» – деп жалбарды.]]></translation>
<footnotes><![CDATA[[1] Зуннун – бул Юнус пайгамбар. Арабча «зу» - «ээси» дегенди, «нун» кит-балык дегенди билдирет. Юнус пайгамбарды балык жутуп жибергенден улам Зуннун – балык ээси деп аталат.
[2] Юнус пайгамбар элин туура жолго чакырганда кабыл албай койду. Адаттагыдай баштарына азап келип калганда Аллахка: «Эми ыкластуу ибадат кылабыз» деп жалбарышты. Аллах Өзүнө гана белгилүү себеп менен эч бир элден көтөрбөгөн азапты Юнустун элинен көтөрдү. Юнус элин жакшы эле тарбиялады. Бирок, бир нерседен ачууланып, сабырсыздык кылып, ээн-эркиндик издеп, журтунан чыгып кетет. Жолдо кемеге минет. Бир мезгилде добул туруп, кемедегилер: «Адам көп, кеме баарыбызды көтөрүп жээкке жете албайт. Чек таштап, бирөөнү сууга ыргытабыз» дешет. Чек Юнуска түшөт. Аллахтын буйругу менен аны чоң балык жутуп жиберет. Кенендик издеп чыккан Юнус, ушинтип тар, караңгы жерде калат.]]></footnotes>
</aya>
<aya number="88">
<translation><![CDATA[Биз анын дубасын кабыл алдык жана кайгыдан куткардык. Биз ыймандуу адамдарды мына ушинтип куткарабыз.[1]]]></translation>
<footnotes><![CDATA[[1] Балыктын ичинде жатып жалбарган дубасын Аллах кабыл алып, Балыкка Юнусту жээкке чыгарып таштоосун буюрган. Ыймандуу адам ар кандай кырдаалда Аллахтын жардамынан үмүт үзбөш керек.]]></footnotes>
</aya>
<aya number="89">
<translation><![CDATA[Жана Закарияны эсте: Ал Раббисине: «Оо, Раббим! Мени жалгыз (туяксыз) калтырба! Өзүң мурас алуучулардын (бардыгынын артында калуучулардын) эң жакшысысың!» деп дуба кылганда,]]></translation>
<footnotes></footnotes>
</aya>
<aya number="90">
<translation><![CDATA[Биз анын дубасын кабыл алып, ага Яхьяны белек кылганбыз жана төрөбөс аялын да айыктырып койгонбуз. Алар (пайгамбарлар) жакшылык (сооп) иштерге тез киришүүчү пенделер эле. (Жакшылыктардан) үмүт кылып (жамандыктардан) коркуп дуба кылышчу. Жана алар Биз үчүн кичипейил пенделер болгон.]]></translation>
<footnotes></footnotes>
</aya>
<aya number="91">
<translation><![CDATA[Жана абийирин сактаган кызды (Мариямды) да эстегин. Кийин Биз ага Өз Рухубуздан үйлөдүк. Аны жана анын уулун ааламдар үчүн (Өз Кудуретибизден) белги кылдык.[1]]]></translation>
<footnotes><![CDATA[[1] Мариям өзүн ибадатка багыштаган такыба кыз бала болчу. Аллах ошол кыз баланын жатынында перзент пайда кылууну каалап, Жебирейил периштени жиберди. Периште анын жакасынан үйлөп койду эле, ошол демден (Рухтан) анын боюна бүтүп, Иса алейхи салам төрөлдү.]]></footnotes>
</aya>
<aya number="92">
<translation><![CDATA[(Оо, адамдар!) Силердин бул үммөтүңөр (диниңер) бир үммөт[1] жана Мен силердин Раббиңер боломун. Демек, Мага гана ибадат кылгыла!]]></translation>
<footnotes><![CDATA[[1] Бардык дүйнө элдерине келген пайгамбарлар бир Аллахтын Өзүнөн. Бир максат – элдерди жалгыз Аллахка ибадат кылууга чакыруу үчүн келген. Дини бир дегени – ушул.]]></footnotes>
</aya>
<aya number="93">
<translation><![CDATA[Бирок, (кийин) адамдар иштерин (дин-ишенимдерин) бөлүп салды. (Кантсе да) Бардыгы Өзүбүзгө кайтышат.]]></translation>
<footnotes></footnotes>
</aya>
<aya number="94">
<translation><![CDATA[Ким ыймандуу абалында жакшы (сооп) амалдарды жасаса, анын аракети текке кетпейт. Биз анын пайдасына жазып коюуучубуз.]]></translation>
<footnotes></footnotes>
</aya>
<aya number="95">
<translation><![CDATA[Биз (күнөөлөрү себептүү) кыргын салган шаарларга (кайра бул дүйнөгө келип жашоо) арам. Алар эч качан кайтышпайт.]]></translation>
<footnotes></footnotes>
</aya>
<aya number="96">
<translation><![CDATA[Тээ качан гана Яжуж-Маьжуж (тосмосу) ачылганда, алар (Яжуж-Маьжуж эли) ар кайсы дөбөдөн агылган бойдон келишет.[1]]]></translation>
<footnotes><![CDATA[[1] Падыша Зулкарнайн камап койгон Яжуж-Мажуж элдери кыяматка жакын тосмону жээрип (жарып) чыгып дүйнөнү каптайт. «Агып келишет» деген сөз алардын көптүгүн, тездигин билдирет.]]></footnotes>
</aya>
<aya number="97">
<translation><![CDATA[Акыйкат убада (Кыямат) жакындап калды. Ал келгенде каапырлар көздөрү чанагынан чыгып: «Өлдүк эми! Биз бул нерседен бейкапар болчубуз! Жок, (бейкапар гана эмес) залымдардан (ишенбегендерден) болчубуз!» дешет.]]></translation>
<footnotes></footnotes>
</aya>
<aya number="98">
<translation><![CDATA[(Оо, Каапырлар!) Силер жана силер сыйынган Аллахтан башка «кудайыңар» тозокко отун болосуңар! Силер (сөзсүз) ага киресиңер!]]></translation>
<footnotes></footnotes>
</aya>
<aya number="99">
<translation><![CDATA[Эгер алар (чыныгы) кудайлар болсо, тозокко келбейт болчу. Эми алардын (жалган кудайлардын) баары тозокто түбөлүк калышат.]]></translation>
<footnotes></footnotes>
</aya>
<aya number="100">
<translation><![CDATA[Анда (тозокто) алар (азаптан) онтоп, кыйкырышат. Анда алар (өз кыйкырыгынан бөлөк) эч нерсе угушпайт.]]></translation>
<footnotes></footnotes>
</aya>
<aya number="101">
<translation><![CDATA[Алар үчүн мурдатан Биз тараптан (Тагдыр Китебине) жакшылык жазылган адамдар[1] тозоктон алыста болушат.]]></translation>
<footnotes><![CDATA[[1] Белгилүү болгондой көпчүлүк мушриктер Исага, Узайр олуяга жана периштелерге да сыйынышкан. Бирок, булар өздөрү буга нараазы болгондуктан жана бүт аалам жаралаардан илгери Аллах тарабынан жазып коюлган Лавхул-Махфуз (тагдыр) китебинде жакшылык (бейиш) жазып коюлганы себептүү, мушриктердин кудайларынын катарында тозокко кирбейт.]]></footnotes>
</aya>
<aya number="102">
<translation><![CDATA[Алар (жана бейиштеги алардан башка адамдар) тозоктун шыбырын да угушпайт. Жана алар көңүлдөрү күсөгөн жыргалчылыктардын ичинде түбөлүк калышат.]]></translation>
<footnotes></footnotes>
</aya>
<aya number="103">
<translation><![CDATA[Аларды улуу коркунуч кайгыга салбайт. Периштелер утурлап (тосуп) чыгып: «Бул силерге убада кылынган күнүңөр» (дешет).]]></translation>
<footnotes></footnotes>
</aya>
<aya number="104">
<translation><![CDATA[«Ошол күнү Биз асманды кат жазылган китепти жапкан сыяктуу жаап койобуз. (Калк-калайыкты) абалкы жолу жараткан калыбына кайтарабыз. Бул (кайра жаратуу) Биздин милдетибиздеги убада. Биз аны аткарабыз».]]></translation>
<footnotes></footnotes>
</aya>
<aya number="105">
<translation><![CDATA[Биз Зикирден (Лавхул Махфуздан) кийин Забур китебинде да «Жерди[1] Менин салих (ыймандуу) пенделерим мурас кылып алышат» деп жазып койгонбуз:]]></translation>
<footnotes><![CDATA[[1] Аяттагы «жер» сөзүн кээ бир тафсирчи аалымдар «Бейиш жери» деп түшүндүрсө, кээ бирөөлөрү «дүйнөдөгү эле кадимкидей жер» дешет. Туурасын Аллах гана билет.]]></footnotes>
</aya>
<aya number="106">
<translation><![CDATA[Албетте, мында (Куранда) ибадат кылган адамдар үчүн жеткиликтүү насаат бар.]]></translation>
<footnotes></footnotes>
</aya>
<aya number="107">
<translation><![CDATA[(Оо, Мухаммад!) Биз сени ааламдарга ырайым (болушуң) үчүн жибердик.]]></translation>
<footnotes></footnotes>
</aya>
<aya number="108">
<translation><![CDATA[Айткын: «Мага (Аллах тарабынан): «Силердин илах-кудайыңар жалгыз Илах. Силер (ошол илахка) моюн сунасыңарбы?!» (деп айтуу) вахий кылынды».]]></translation>
<footnotes></footnotes>
</aya>
<aya number="109">
<translation><![CDATA[Эгер баш тартышса, айт: «Мен силерге тегиз угуздум. Бирок, мен силерге убада кылынган нерсе (кыямат азабы) алыс же жакын экенин билбеймин.]]></translation>
<footnotes></footnotes>
</aya>
<aya number="110">
<translation><![CDATA[Албетте Ал (Аллах) сөздөрдөн жарыя айтылгандарын да, ичиңерге жашырганыңарды да билет.]]></translation>
<footnotes></footnotes>
</aya>
<aya number="111">
<translation><![CDATA[(Эй, Мушриктер! Силерге азап-жаза келбей турушу) балким силер үчүн сыноодур же убактысы келгенге чейин (кенен берилген) пайдалануудур, мен муну билбеймин».]]></translation>
<footnotes></footnotes>
</aya>
<aya number="112">
<translation><![CDATA[Оо, Раббим Өзүң акыйкат менен өкүм кыл! (Эй, мушриктер!) Биздин Раббибиз, силер сыпаттаган (ширк) нерселерден коргоо сурала турган Чексиз Ырайымдуу Зат!]]></translation>
<footnotes></footnotes>
</aya>
</sura>
<sura number="22">
<aya number="1">
<translation><![CDATA[Оо, адамдар! Раббиңерден корккула! Кыяматтын зилзаласы коркунучтуу нерсе.]]></translation>
<footnotes></footnotes>
</aya>
<aya number="2">
<translation><![CDATA[Аны көргөн күнүңөрдө ар бир эмизүүчү өз баласын унутуп калат, ар бир кош бойлуу жаныбар боюндагысын түшүрүп салат. Сен (ал күндө) адамдарды нес-мас абалында көрөсүң. Чынында, алар мас эмес. Бирок, Аллахтын азабы катуу![1]]]></translation>
<footnotes><![CDATA[[1] Кыямат кайым, болуп көрбөгөндөй коркунучтуу окуялар менен башталат: Асман оролуп, жылдыздар өз огунан чыгып, төгүлүп-чачылып кетет. Тоолор ошончолук жерге бекем кагылганына, ошончолук салмагына, бекемдигине карабай абада тытылган жүн сыяктуу учуп жүрөт.., ж.б.у.с алааматтар сөзсүз кулак укпаган шоокум менен болору дайын. Ал күндө бардык энелер эмизип турган баласын унутуп коёт. Коркуунун күчтүүлүгүнөн! Адамдар акылы башынан учуп, мас сыяктуу болуп калышат!]]></footnotes>
</aya>
<aya number="3">
<translation><![CDATA[Адамдардын арасындагы кээ бирөөлөрү илими жок болсо да Аллах жөнүндө талаша берет жана ар кайсы бейбаш шайтанга ээрчип кете берет.]]></translation>
<footnotes></footnotes>
</aya>
<aya number="4">
<translation><![CDATA[Ага (шайтандын тагдырына): «Ким ушуну дос тутса (ээрчисе) аны адаштырып, тозок азабына баштап барат» – деп жазылып коюлган.]]></translation>
<footnotes></footnotes>
</aya>
<aya number="5">
<translation><![CDATA[«Оо, адамдар! Эгер кайра тирилүүдөн шектенүүдө болсоңор, (өзүңөрдүн абалкы жаратылганыңарды ойлогула): Биз силерди(н атаңар Адамды эң оболу) топурактан жараттык. Андан соң тамчы «суудан», андан соң коюу кандан, андан соң бүткөн-бүтпөгөн бир тиштем эттен (жараттык). Силерге (акырындык менен толуктука жете турган жаратылууңарды) баян кылып берүү үчүн. Жана (андан соң) Өзүбүз каалаган түйүлдүктү белгиленген (төрөлүүчү) мөөнөткө чейин жатындарга жайгаштырабыз. Кийин силерди ымыркай-бөбөк абалда (жатындардан жарык дүйнөгө) чыгарабыз. Кийин эрезеге жеткениңерге чейин (тарбиялайбыз). Силерден кимдир бирөөлөр (балалык чагында же жаштыгында эле) өлүп калат. Дагы башка бирөөлөр билгенден соң билбей турган болуп калышы үчүн эң төмөн өмүргө (карылык жашына) жеткирилет. Сен жерди какшыган (эч нерсе өстүрбөгөн өлүк) абалда көрөсүң. Анан Биз ага (асмандан) суу түшүрөөр замат бир сезгенип алып, көөп чыгат жана ар түрдүү сулуу-көркөм өсүмдүктөрдү өстүрө баштайт».]]></translation>
<footnotes></footnotes>
</aya>
<aya number="6">
<translation><![CDATA[Бул (жараяндардын мааниси) Аллах – Ал Акыйкат жана Ал өлүктү тирилте алат. Жана Ал бардык нерсеге Кудуреттүү.]]></translation>
<footnotes></footnotes>
</aya>
<aya number="7">
<translation><![CDATA[Жана, Кыямат дагы сөзсүз келүүчү. Анда эч күмөн жок! Жана Аллах албетте, мүрзөлөрдөгү өлүктөрдү кайра тирилтет.]]></translation>
<footnotes></footnotes>
</aya>
<aya number="8">
<translation><![CDATA[Адамдардын арасындагы бирөөлөр, Аллах жөнүндө («Ал тирилте албайт» деп) талаша берет. Же илими жок, же туура жолго баштоочусу (акылы) жок, же болбосо (колунда) Нурдуу Китеби жок!]]></translation>
<footnotes></footnotes>
</aya>
<aya number="9">
<translation><![CDATA[Моюн толгогон (текеберленген, кежирленген) абалда (талашышат, адамдарды) Аллахтын жолунан адаштырып жиберүү үчүн. Ал адамга дүйнөдө шерменделик бар. Кыяматта болсо, ага күйдүрүүчү азапты таттырабыз!]]></translation>
<footnotes></footnotes>
</aya>
<aya number="10">
<translation><![CDATA[(Эй, каапыр!) Бул азаптар өзүңдүн эки колуңдун жасаганы себептүү. Аллах пенделерге зулумдук кылуучу эмес!]]></translation>
<footnotes></footnotes>
</aya>
<aya number="11">
<translation><![CDATA[Адамдардын арасынан дагы бирөөлөр Аллахка бир беткейлик менен (же адат үчүн же мансап үчүн, же мусулмандардан коркуп) ибадат кылат. Эгер ага (ибадаты себептүү) бир жакшылык жетсе, аны менен көңүлү жайдары болуп калат. Ал эми бир (оор) сыноо жетсе (динден) жүз буруп кетет. (Мындай адамдар) дүйнө-акыретте зыян тартып калышат. Бул чынында анык зыян тартуу!]]></translation>
<footnotes></footnotes>
</aya>
<aya number="12">
<translation><![CDATA[(Аллахка ыклас менен ыйман келтирбеген адам) Аллахтан башка пайда да, зыян да бере албай турган «кудайларга» дуба кылышат. Бул абдан катуу адашуу!]]></translation>
<footnotes></footnotes>
</aya>
<aya number="13">
<translation><![CDATA[Алар пайдадан (алыс) зыянга жакын «кудайларга» дуба кылышат.[1] (Ал «кудайлар») Кандай жаман башчы, кандай жаман дос!]]></translation>
<footnotes><![CDATA[[1] Аллахтан башка «кудайлар» зыян жеткире албайт, бирок анын «пенделери» ага сыйынганы себептүү көп зыянга жолугушат.]]></footnotes>
</aya>
<aya number="14">
<translation><![CDATA[Аллах Өзүнө (ыклас менен) ыйман келтирип, жакшы амалдарды жасаган ыймандууларды албетте, түбүнөн дарыялар аккан бейиш бактарына киргизет. Чынында, Аллах каалаган нерсесин жасайт.]]></translation>
<footnotes></footnotes>
</aya>
<aya number="15">
<translation><![CDATA[Кимде-ким Аллах ага (пайгамбарына) дүйнө-акыретте жардам бере албайт деп ойлосо, бир себеп менен асманга көтөрүлсүн дагы кийин, (Аллахтын жардамын) кесип таштасын (эгер колунан келсе).[1] Анан карасын: өзүнүн бул айла-амалдары анын көралбастыгын кетире алар бекен.]]></translation>
<footnotes><![CDATA[[1] Эгер ал мушрик пайгамбардын жеңиштеринен ичи өрттөнүп баратса, бул өрттү өчүрүп, жанын жай алдыруунун бир гана амалы бар. Ал да болсо, асманга аркан сыяктуу нерсе менен асылып чыгып пайгамбарга келе жаткан жардамдарды кесип салсын. Эгер колунан келбесе өз майына куурулуп жүрө берсин!]]></footnotes>
</aya>
<aya number="16">
<translation><![CDATA[Биз аны (Куранды) мына ушинтип анык аяттар түрүндө түшүрдүк. Аллах (аны менен) Өзү каалаган адамдарды туура жолго баштайт.]]></translation>
<footnotes></footnotes>
</aya>
<aya number="17">
<translation><![CDATA[Чынында, Аллах Кыямат Күнү ыйман келтиргендер менен яхудилердин, сабиилердин,[1] христиандардын, отпарастардын жана мушриктердин арасында (кимиси акыйкатты кармаганын) ажырым кылат. Аллах ар бир нерсеге Күбө.]]></translation>
<footnotes><![CDATA[[1] «Сабиилер» - алар пайгамбарыбыз саллаллоху алайхи ва салламдын доорунда эч бир жасалма динге ээрчибей, буттарга сыйынбай таза табияттары менен жашаган адамдар.]]></footnotes>
</aya>
<aya number="18">
<translation><![CDATA[(Оо, Мухаммад!) Карачы, Аллахка жер-асмандагылардын бары: Күн, Ай, жылдыздар, тоолор, дарактар, жаныбарлар жана көп адамдар сажда кылышууда. Дагы көпчүлүктөрүнө болсо азап аларга татыктуу (адилет жаза) болду. Аллах кимди кор кылып койсо, аны эч ким урматтуу кыла албайт. Аллах каалаган нерсесин жасайт.]]></translation>
<footnotes></footnotes>
</aya>
<aya number="19">
<translation><![CDATA[Мына бул эки каршылаш тарап (каапырлар менен ыймандуулар) Раббилери жөнүндө талашып-тартышып калышты.[1] Эми каапыр болгондор үчүн (Кыяматта) жалындаган оттон кийим даярдалып, баштарынан кайнаган суу куюлат![2] (Бул суунун ысыктык даражасы ушунчалык:)]]></translation>
<footnotes><![CDATA[[1] Ыймандуу адамдар Аллахтын Өзүнө ортомчусу жок ибадат кылса гана кабыл алат десе, мушриктер: «Жок, ортомчуларды койсо, алар бизди Аллахка жакындаштырат» дешти. Ал эми, яхудилер менен христиандар «Аллахтын баласы бар» дешти. Сабиилер менен отпарастар дагы Аллах жөнүндө өз пикирлерин айтышты. Бирок, Аллахтын Өзүнө гана, Ага шерик, бала кошпой сыйынгандар ыйманды табышты. Башкалары «Аллах бар» дегени менен Ага шерик кошкону себептүү каапыр болушту.
[2] Каапырларга «катран» деген тикенектүү катуу дарактан кийим кийгизилип, үстүнөн от менен күйдүрүлгөн бойдон, үстүнөн «хамим» деп аталган кайнак суу куюлат.]]></footnotes>
</aya>
<aya number="20">
<translation><![CDATA[Андан алардын терилери жана ичиндеги (ичеги, өпкө-боор сыяктуу) нерселери күйүп кетет.]]></translation>
<footnotes></footnotes>
</aya>
<aya number="21">
<translation><![CDATA[Алар үчүн (периштелердин колунда сабоого даяр) темир союлдар бар!]]></translation>
<footnotes></footnotes>
</aya>
<aya number="22">
<translation><![CDATA[Ар качан тозоктогу бул азап-кайгыдан чыгууну каалашса, (ошол союлдар менен баштарына чаап) дагы азапка кайтарылышат жана «күйдүрүүчү азапты таткыла!» – (деп айтылат).]]></translation>
<footnotes></footnotes>
</aya>
<aya number="23">
<translation><![CDATA[Ал эми, ыйман келтирип, жакшы амал жасаган адамдарды Аллах (таала) түбүнөн дарыялар агып турган бейиштерге киргизет. Алар ал жерде алтын билериктер жана берметтер менен жасанышат жана ал жердеги кийимдери жибектен болот.]]></translation>
<footnotes></footnotes>
</aya>
<aya number="24">
<translation><![CDATA[(Мунун себеби) алар (дүйнө жашоосунда) сөздүн эң таттуусуна («Лаа-илааха-иллал-лах» келмесине) жана мактоого арзыгандын (Аллахтын) жолуна багытталган эле.]]></translation>
<footnotes></footnotes>
</aya>
<aya number="25">
<translation><![CDATA[Каапыр болгондорго, Аллахтын жолунан жана Аль-Харам мечитинен (ыймандууларды) тоскондорго – Биз ал мечитти бардык адамдарга: жергиликтүүсүнө да, четтен келгенине да тең кылып койгон элек – жана ким анын ичинде акыйкаттан бурулуп, зулумдук (күнөө) кылууну кааласа, ага Биз жан ооруткан азапты таттырабыз.[1]]]></translation>
<footnotes><![CDATA[[1] Мушриктер өздөрүнүн же ата-бабаларынын менчиги болбогон, бардык элдер үчүн барабар болгон Аль-Харам мечитине эгедер болуп, ыйман келтиргендерди ага киргизбей коюуну каалады. Чынында бул ыйык мечит Ибрахим алейхис-саламдан калган. Ал эми Ибрахим аны жалгыз Аллахтын Өзүнө сыйынуу үчүн курган. Эми алар (мушриктер) ошол Ибрахимдин динин чыныгы улантуучусу жана урпагы Мухаммад пайгамбарды өзүнүн бабасынан калган, бардык элдерге бирдей болгон Ыйык мечитке киргизбейм деп турат. Бул бузукулук эмей эмне? Чынында бул каапырларга жан ооруткан азап адилет жаза болмок.]]></footnotes>
</aya>
<aya number="26">
<translation><![CDATA[Эстегин, Биз (бир кезде) Ибрахимге (Ыйык) Үйдүн ордун даярдап-белгилеп берип, (баласы Исмаил экөө аны тургузуп бүткөндө, мындай деген элек): «Мага (ибадатта) эч нерсени шерик кылбайсың. Менин Үйүмдү тооп кылуучулар (намазда) туруучулар, ийилип рукуу кылуучулар жана сажда кылуучулар үчүн таза кылгының.]]></translation>
<footnotes></footnotes>
</aya>
<aya number="27">
<translation><![CDATA[Адамдарды ажы кылууга чакыр! Сага алар жөө басып, тапталган[1] улоолор менен келишсин. Алар сага ар кайсы алыс өлкөлөрдөн келишсин!]]></translation>
<footnotes><![CDATA[[1] Арык, бирок азгын эмес. Арыктыгы тапталгандан улам.]]></footnotes>
</aya>
<aya number="28">
<translation><![CDATA[(Жана) Өздөрүнө (ажыдан тийе турган диний-дүйнөлүк) пайдаларга күбө болушсун. Анан белгилүү күндөрдө (Аллах) ырыскы кылып берген чарба айбандарын (курмандыкка чалуунун) үстүндө Аллахтын ысымын эскеришсин. Анан андан (курмандыктын этинен) өзүңөр да жегиле, кедей-бечараларды да тамактандыргыла.]]></translation>
<footnotes></footnotes>
</aya>
<aya number="29">
<translation><![CDATA[Андан кийин алар (ажылар) кирлерин кетиришсин.[1] Жана (ажы, умра, курмандыктан турган) назирлерин (өздөрүнө милдет кылып алган ажы ибадаттарын) толук аткарып, Эски Үйдү (Каабаны) таваф[2] кылышсын.]]></translation>
<footnotes><![CDATA[[1] Б.а. ихрамдан чыгып, чачын алдырып, жашыруун орундарды тазалап, жуунуп алышсын.
[2] Таваф – тооп, айлануу.]]></footnotes>
</aya>
<aya number="30">
<translation><![CDATA[Ушулар (силерге баяндап берген шарият өкүмдөрүнүн кээ бирөөлөрү) Ким Аллахтын шарият-өкүмүн урматтаса (аткарса) – бул иши Раббисинин алдында өзүнө жакшы. Жана силерге (Куранда) окуп (санап) бериле тургандардан башка бардык төрт буттуу айбандар адал кылынды. Эми айкел-буттардан турган ыпластыктан жана жалган сөздөн алыс болгула!]]></translation>
<footnotes></footnotes>
</aya>
<aya number="31">
<translation><![CDATA[Аллахка шерик келтирбей, ханиф (жеке Аллахка сыйына турган) абалда (ибадат кылгыла). Ким Аллахка шерик келтирген болсо, ал асмандан кулап түшкөн[1] жана аны (жырткыч) куш тытып же болбосо шамал алыстарга учуруп кеткен сыяктуу.]]></translation>
<footnotes><![CDATA[[1] Ыйман бийик нерсе. Асмандай бийик. Аллахка шерик кылуу адамды ыймандан чыгарат. Демек, ал ыйман асманынан кулап түшөт. Анан жансыз өлүк (тарп) сыяктуу болуп калганда анын этин (акыл-эсин) шайтан-кузгундар тытып жеп, калган-кутканын дейди шамалдар алыстарга учуруп кеткендей болуп, ың-жыңы жок, дарексиз, конуму жок болуп калат.]]></footnotes>
</aya>
<aya number="32">
<translation><![CDATA[Ушундай. Ал эми, ким Аллахтын белгилерин[1] (курмандык үчүн белек иретинде алынган айбандарды) аздектесе – бул жүрөктөрдүн такыбаалуулугунан.]]></translation>
<footnotes><![CDATA[[1] Аллахтын белгилери – бул бардык парыз амалдар. Ажы ибадаттары дагы чоң белгилерден. Ажы ибадатынын чоң белгилеринин бири Аллахка атап союш үчүн Меккеге алып барылган курмандыктар. Ал курмандыктар «хадия» - белектер деп аталат.]]></footnotes>
</aya>
<aya number="33">
<translation><![CDATA[Силер үчүн аларда (белек-айбандарда) белгилүү мөөнөткө чейин пайдалануу бар.[1] Кийин аларды (союу) адал болгон жай – Эски Үйдүн (Каабанын)[2] айланасы.]]></translation>
<footnotes><![CDATA[[1] Белгилүү мөөнөт ажылык ибадаты башталган күндөр. Ошого чейин белек (курмандык) айбандарды минип, сүтүн ичип же болбосо жүнүн кыркып алып пайдаланса болот.
[2] Ал Ибрахим пайгамбардан бери бар болгондуктан «Эски Үй» деп аталат. Ажы мезгилиндеги курмандыктарды (белектерди) Мина өрөөнүндө жана башка Каабага жакын жерлерде сойсо боло берет.]]></footnotes>
</aya>
<aya number="34">
<translation><![CDATA[Биз (мурдагы) бардык үммөттөргө, (Аллах) ырыскы кылып берген чарба айбандарын (мууздоонун) үстүндө Аллахтын ысымын айтуулары үчүн курмандык чалууга буюрганбыз. Демек, кудайыңар бир гана илах (Аллах). Эми, (Анын Өзүнө гана) моюн сунгула. (Оо, Мухаммад), сен (Аллахка) берилгендерге (бейишти) сүйүнчүлө!]]></translation>
<footnotes></footnotes>
</aya>
<aya number="35">
<translation><![CDATA[Алар ( Аллахка берилген мусулмандар) качан Аллахтын ысымы эскерилгенде (урмат жана коркуунун күчтүүлүгүнөн) жүрөктөрү титирейт. (Алар) Өздөрүнө жеткен нерселерге сабыр кылуучулар, намазды толук окуучулар жана Биз ырыскы кылып берген нерселерден жакшы жолдорго сарпташкан адамдар.]]></translation>
<footnotes></footnotes>
</aya>
<aya number="36">
<translation><![CDATA[(Ажы мезгилинде союла турган төө, уй сыяктуу) чоң денелүү чарба айбандарын да силер үчүн Аллахтын белгилеринен кылдык. Анда силер үчүн жакшылык бар. Анан ал жандыкка тик турган абалында эле (бутуна тушоо салып коюп) Аллахтын ысымын айта бергиле.[1] Эми, качан жамбашы менен кулаганда (жиликтеп) андан өзүңөр да жегиле, сураган-сурабаган кедейлерге да жедиргиле. Биз силерге аны (чоң келбеттүү жаныбарды) мына ушинтип моюн сундуруп бердик. Шүгүр кылсаңар ажеп эмес!]]></translation>
<footnotes><![CDATA[[1] Аларды жаткыруу мүмкүнчүлүгү болбогондон улам, бутун тушап коюп, тик турган абалында эле «Бисмиллахи Аллаху акбар» деп мууздаса боло берет.]]></footnotes>
</aya>
<aya number="37">
<translation><![CDATA[Аллахка анын (курмандыгыңардын) эти да, каны да жетпейт. Бирок, силерден болгон такыбалык жетет. Силерди хидаятка баштаганы үчүн Аллахты улуктап («Бисмилаахи Аллаху Акбар» деп) такбир айтууңар үчүн Ал силерге ошол чоң жандыктарды моюн сундуруп берди. Жакшылык кылуучуларга (бейиштен) куш кабар бер.]]></translation>
<footnotes></footnotes>
</aya>
<aya number="38">
<translation><![CDATA[Аллах ыймандуу адамдарды коргойт. Албетте, Аллах ар бир кыянатчы, шүгүр кылбаган пенделерди сүйбөйт.]]></translation>
<footnotes></footnotes>
</aya>
<aya number="39">
<translation><![CDATA[(Каапырлар тарабынан) чабуулга туш болгон (ыймандуу) адамдарга, зулумдук көргөндөрү себептүү (душмандарына каршы согушууга) уруксат берилди. Албетте, Аллах аларга жардам берүүгө кудуреттүү![1]]]></translation>
<footnotes><![CDATA[[1] Бул мусулмандарды эң алгачкы ирет согушка буюрган аят. Алар Мединага көчүп (хижрат кылып) өзүнчө ислам мамлекетин курап, күч кубатка ээ болгонго чейин Мекке мушриктеринен көп зулумдук көрүштү. Мединага көчүп келгенден кийин деле кордуктар токтободу. Сабыры түгөнгөн сахабалар пайгамбарыбызга келип; «Согушпайлыбы, биз деле?!» деп кайра-кайра суроо-талап коюшса да, ал: «Аллахтан буйрук келмейинче согуш жок» деп жооп берчү. Акыр акыбетте зарыктырган, өч алууну сагынткан уруксат ушинтип келген.]]></footnotes>
</aya>
<aya number="40">
<translation><![CDATA[Алар (мусулмандар) өз мекендеринен акыйкатсыздык менен, бир гана «Раббим – Аллах» деген сөздөрү үчүн гана (куулуп) чыгарылган эле. Эгер Аллахтын кээ бир (залим) адамдарды башка бирөөлөрү(нүн күчү) менен тыйып туруусу болбогондо, ибадатканалар, чиркөөлөр, синагогалар жана анда Аллахтын ысымы көп эскериле турган мечиттер талкаланып кетмек.[1] Өзүнө (динине) жардам бергендерге Аллах да жардам (жеңиш) берет. Албетте, Аллах Кубаттуу, Кудуреттүү!]]></translation>
<footnotes><![CDATA[[1] Мусулмандарга залымдарды тыйып коюу үчүн согушка уруксат берилгенде, ислам согушкерлери жыгылган адилеттик желегин көтөрүп, эзилген адамдардын, кордолгон дин ишенимдердин эркиндиги үчүн күрөшкө аттанышып, абийир, ыйман, дин менен иши жок, баскан элинин абийирин кетирип, зордоп, дининен чыгарып, ибадатканаларын бузуп таштаган өкүмзорлорду күч менен тыйып койду.]]></footnotes>
</aya>
<aya number="41">
<translation><![CDATA[Алар жерде бекем орноштуруп койгонубузда намаздарын толук окуган, зекет берген, жакшылыктарга буюруп, жамандыктардан кайтарган адамдар. Иштердин акыбети Аллахтын Колунда.]]></translation>
<footnotes></footnotes>
</aya>
<aya number="42">
<translation><![CDATA[(Оо, Мухаммад) эгер (каапырлар) сени «жалганчы» деген болсо, (ызааланба). Алардан мурда Нух коому, Аад менен Самуд (элдери да пайгамбарларын) «жалганчы» дешкен.]]></translation>
<footnotes></footnotes>
</aya>
<aya number="43">
<translation><![CDATA[Ибрахимдин, Луттун коомдору дагы (пайгамбарларын) жалганчыга чыгарышкан.]]></translation>
<footnotes></footnotes>
</aya>
<aya number="44">
<translation><![CDATA[Мадиян (шаарынын) ээлери дагы (пайгамбарларына «жалганчы» деп доомат кылышкан) Мусаны деле жалганчыга чыгарышкан. Анан Мен каапырларга (бир аз) мөөнөт бердим. (Эми «бизге ажал келбейт экен» деп бейкапар болушканда) Аларды (азап менен) кармадым. Эми, Менин азаптоом кандай болгон(ун бир көрсөң эле!)]]></translation>
<footnotes></footnotes>
</aya>
<aya number="45">
<translation><![CDATA[Биз нечендеген шаарларды кыйратып салдык! Алар залым болчу. Эми (азыр) алардын чатырлары кулаган. (Дагы нечендеген) таштанды кудуктар, бийик-бийик (бирок ээси жок) сарайлар бар!]]></translation>
<footnotes></footnotes>
</aya>
<aya number="46">
<translation><![CDATA[(Каапырлар) жер жүзүн кыдырып көрүшпөйбү?! Ошондо аларга сергек жүрөктөр же болбосо, угар кулактар болмок эле! Чынында, көздөр сокур эмес, көкүрөктөгү жүрөктөр сокур болду.]]></translation>
<footnotes></footnotes>
</aya>
<aya number="47">
<translation><![CDATA[(Оо, Мухаммад, мушриктер «Эгер чын пайгамбар болсоң, Раббиң бизге азап түшүрбөйбү, тезирээк» деп) сенден азапты шаштырып сурашат. Аллах убадасын бузбайт. (Сөзсүз азап келет.) Жана, Сенин Раббиңдин алдындагы бир күн силер эсептеген жылдардын миң жылы сыяктуу.]]></translation>
<footnotes></footnotes>
</aya>
<aya number="48">
<translation><![CDATA[Дагы нечендеген шаарларды(н элдерин) алар залым болсо да, мөөнөтүн узартып койдум. Кийин (көп жашап, көп күнөө кылып, көбүрөөк азапка ылайык болгондо) гана кыйраттым. Кайтып келүү – Өзүмө!]]></translation>
<footnotes></footnotes>
</aya>
<aya number="49">
<translation><![CDATA[Айткын: «Оо адамдар! Мен чынында силерге анык эскертүүчүмүн!]]></translation>
<footnotes></footnotes>
</aya>
<aya number="50">
<translation><![CDATA[Ал эми, ыйман келтирип, жакшы иштерди кылган адамдар үчүн (Аллах тарабынан) кечирим жана улук ырыскы (бейиш) бар!».]]></translation>
<footnotes></footnotes>
</aya>
<aya number="51">
<translation><![CDATA[Биздин аяттарыбызды(н айланасында ар түрдүү сөз козутуп) алардын күч-таасирин азайтууга (бири-биринен озуп) алектенип жаткандар, дал ошолор тозок ээлери!]]></translation>
<footnotes></footnotes>
</aya>
<aya number="52">
<translation><![CDATA[Сенден мурда бир элчи же пайгамбар жиберген болсок, ал качан гана (китептен бир аят) окучу болсо, анын кыраатына шайтан (китепте жок сөздөрдү) кошкон(го аракеттенген). Анан Аллах шайтан кошкон нерселерди өчүрүп, Өз аяттарын бекемдеген. Аллах Билүүчү, Даанышман.]]></translation>
<footnotes></footnotes>
</aya>
<aya number="53">
<translation><![CDATA[Шайтан кошкон нерселер(ди Аллах) жүрөгүндө илдет-ооруусу бар (мунафык) адамдар менен жүрөгү катып калган (мушрик) адамдарды сыноо үчүн жасайт. Албетте, залым (каапыр) адамдар (акыйкаттан алыс болгон) түгөнгүс талаш-тартышта калышат.]]></translation>
<footnotes></footnotes>
</aya>
<aya number="54">
<translation><![CDATA[Илимдүү адамдар, анын (Курандын) Раббиңден келген (өзгөргүс) Акыйкат экенин билиши жана жүрөктөрү ага муюп, ыйман келтириши үчүн (Аллах ушул сыноону жасады) Аллах ыйман келтирген адамдарды туура жолго баштоочу.]]></translation>
<footnotes></footnotes>
</aya>
<aya number="55">
<translation><![CDATA[Каапырлар, өздөрүнө Саат (Кыямат) капыстан келип калганга чейин же Кыямат күндүн азабы келгенге чейин Курандан шектене беришет.]]></translation>
<footnotes></footnotes>
</aya>
<aya number="56">
<translation><![CDATA[Ал Күнү (бардык) мүлк Аллахтын колунда. Ал алардын арасында өкүм кылат. Анан, ыйман келтирип, жакшы иштерди кылгандар жыргалчылык бейиштеринде болушат.]]></translation>
<footnotes></footnotes>
</aya>
<aya number="57">
<translation><![CDATA[Ал эми, каапыр болуп, Биздин аяттарыбызды «жалган» дегендерге кордоочу азап бар.]]></translation>
<footnotes></footnotes>
</aya>
<aya number="58">
<translation><![CDATA[Аллахтын жолунда (үй-мүлкүн, аялдарын, бала-чакасын, мекенин таштап) хижрат кылган, кийин (Аллах жолундагы согуштарда) өлтүрүлгөн же өлгөн адамдарга Аллах эң сонун ырыскыларды берет.[1] Албетте, Аллах эң мыкты ырыскы берүүчү.]]></translation>
<footnotes><![CDATA[[1] Бул аяттагы ырыскыны негизинен, Барзах (мүрзө) жашоосундагы ырыскы деп түшүнүлгөнү оң. Бирок, Акыреттик ырыскы (бейиш) деп түшүнсө да болот.]]></footnotes>
</aya>
<aya number="59">
<translation><![CDATA[Жана (Аллах) аларды өздөрүнө жаккан орундарга киргизет.[1] Аллах эң жакшы Билүүчү (жана пейили) Жумшак.]]></translation>
<footnotes><![CDATA[[1] Аяттагы «өздөрүнө жаккан орун» бейиш болушу да мүмкүн, бул дүйнөдөгү жеңиш менен кирип барган өлкөлөр, шаарлар болушу да мүмкүн.]]></footnotes>
</aya>
<aya number="60">
<translation><![CDATA[(О, Мухаммад! Сага баян кылып берген бейишке кире турган мухажирлердин абалы) ушундай. Жана да, кимде-ким (бирөөгө) өзүнө зыян жеткирилгендей зыян жеткирсе, кийин ага (ошол бирөө тарабынан) зулумдук кылынчу болсо, Аллах ага жардам берет. Чынында Аллах өтө Кечиримдүү, Айкөл.]]></translation>
<footnotes></footnotes>
</aya>
<aya number="61">
<translation><![CDATA[Ушул (Кудайыңар – Аллах ааламдардын өкүм-мыйзамын иреттүү башкарат:) Ал күндүзгө түндү киргизет, түнгө күндүздү киргизет. Аллах – Угуучу, Көрүүчү.]]></translation>
<footnotes></footnotes>
</aya>
<aya number="62">
<translation><![CDATA[Анткени, Аллах – Акыйкат. Андан башка (мушриктер) дуба кылып жаткан «кудайлар» - жалган. Чынында Аллах эң Бийик, эң Улук!]]></translation>
<footnotes></footnotes>
</aya>
<aya number="63">
<translation><![CDATA[Көрбөйсүңбү, Аллах асмандан суу түшүргөндө, жер жап-жашыл болуп калганын? Чынында, Аллах өтө Мээримдүү, (бардык нерседен) Кабардар.]]></translation>
<footnotes></footnotes>
</aya>
<aya number="64">
<translation><![CDATA[Асмандардагы жана Жердегилердин бардыгы Анын мүлкү. Аллах бир Өзү гана Беймуктаж, (жана ысым-сыпаттары менен) Макталган.]]></translation>
<footnotes></footnotes>
</aya>
<aya number="65">
<translation><![CDATA[Көрбөйсүңбү, (оо, Мухаммад), Аллах силер үчүн жердеги нерселерди жана деңизде Өз буйругу менен жүрө турган кемени моюн сундуруп койду. Ал асманды (андагы жылдыздарды) жерге кулап кетүүсүнөн кармап турат. Өзүнүн уруксаты болгондо гана (алар жерге кулап түшүшү мүмкүн). Аллах адамдарга өтө Ырайымдуу, Боорукер.]]></translation>
<footnotes></footnotes>
</aya>
<aya number="66">
<translation><![CDATA[Ал силерге өмүр-жашоо берип, кийин өлтүргөн, анан (Акыретте) дагы тирилте турган Кудай. Аныгында инсан жеткен шүкүрсүз!]]></translation>
<footnotes></footnotes>
</aya>
<aya number="67">
<translation><![CDATA[Биз (өткөндөгү) ар бир үммөткө дин ибадаттарын парыз кылганбыз. Алар аны аткарышкан. (Оо, Мухаммад, мушриктерге айткын) өкүмдө сен менен талашышпасын![1] Жана Раббиңе дуба кыл. Сен эч шексиз, туура жол үстүндөсүң.]]></translation>
<footnotes><![CDATA[[1] Аллах өлүмтүктүн (тарптын) этин арам кылганда, мушриктер мусулмандарга: «Өзүңөр өлтүргөнүңөр (олжо, уу) адал болуп, Аллах өлтүргөн арам болуп калат бекен?» деп талашышкан.]]></footnotes>
</aya>
<aya number="68">
<translation><![CDATA[Эгер сени менен талашчу болушса, айткын: «Эмне жасаганыңарды Аллах (Өзүңөрдөн да) мыктыраак Билүүчү.]]></translation>
<footnotes></footnotes>
</aya>
<aya number="69">
<translation><![CDATA[Аллах Кыямат Күндө, силердин араңарда талашып-тартышкан нерсеңер жөнүндө Өзү өкүм-ажырым кылат».]]></translation>
<footnotes></footnotes>
</aya>
<aya number="70">
<translation><![CDATA[(Оо, Мухаммад!) Билбейсиңби, Аллах асмандагы жана жердеги (бардык) нерселерди билет. (Себеби) ал нерселер Китепте (Лавхул-Махфузда) бар.[1] Бул Аллахка жеңил.]]></translation>
<footnotes><![CDATA[[1] Аллах эң оболу калемди жаратып, «жаз» деп буюрду. «Эмнени жазайын?» деди калем. «Тээ Кыяматка чейинки боло турган бардык нерселерди алдын ала жаз» - дегенде, калем бүт бардыгын Лавхул-Махфуз деген чоң китепке жазган.]]></footnotes>
</aya>
<aya number="71">
<translation><![CDATA[(Мушриктер) Аллахтан башка, Аллах (анын кудай экенине) далил түшүрбөгөн жана ал жөнүндө өздөрү да эч нерсе билбеген нерселерге ибадат кылышат. Залимдерге (Аллах тарабынан) жардамчы жок![1]]]></translation>
<footnotes><![CDATA[[1] Алар сыйынган нерселердин кудай экени жөнүндө Аллахтын Китебинде далил жок. Же өздөрү алардын кантип кудай болуп калганын билишпейт. Ата-бабаларын наадандык менен туурап эле сыйынып келе жатышат. Аллахтын китеби «Алар кудай эмес» десе да болбой сыйынышат. Же китепке баш ийбейт же акылга көнбөйт. Бул залымдык болбой эмне?!]]></footnotes>
</aya>
<aya number="72">
<translation><![CDATA[Эгер аларга Биздин анык, далилдүү аяттарыбыз окулчу болсо, каапырлардын жүздөрүнөн четке кагууну байкайсың. Өздөрүнө Биздин аяттарыбызды окуп берген адамды мычкып (муунтуп) таштагыдай болушат. Сен аларга айт: «Мен силерге мындан да жаманыраак нерсени айтайынбы? Ал – тозок! Аллах аны каапыр болгондорго убада кылган. Ал не деген жаман орун!]]></translation>
<footnotes></footnotes>
</aya>
<aya number="73">
<translation><![CDATA[Эй, (мушрик) адамдар! (Мындай) салыштыруу келтирилди, угуп койгула: Аллахтан башка силер дуба кылып жаткан «кудайлар» бир чымынды да жарата алышпайт. Эгер ага (аны жаратууга) чогулушса да. Жана эгер чымын алардан бир нерсени тартып (жеп) алса, аны андан куткара алышпайт. (Ошентип, кайтарып алууга камынган) кудайлар да алсыз, тартып алган чымын да алсыз. (Чымындан да алсыз кудайларга кантип сыйынасыңар?!)]]></translation>
<footnotes></footnotes>
</aya>
<aya number="74">
<translation><![CDATA[Алар Аллахты чындап баалай алышпады. Чынында Аллах өтө Кубатуу, Кудуреттүү.]]></translation>
<footnotes></footnotes>
</aya>
<aya number="75">
<translation><![CDATA[Аллах периштелерден жана адамдардан элчилерди тандап алат. Аллах – Угуучу, Көрүүчү.]]></translation>
<footnotes></footnotes>
</aya>
<aya number="76">
<translation><![CDATA[Аллах алардын келечектерин жана өтмүштөрүн(дө болгон бардык окуяны) билет. Иштердин баары Аллахка кайтат.[1]]]></translation>
<footnotes><![CDATA[[1] Аллах элчи-пайгамбарларды жибергенде бирөө аны ээрчисе, дагы бирөө четке кагат. Бирөө жардам берсе, бирөө душман чыгат. Акыр акыбетте бардыгы Аллахтын Өзүнө кайтып барышат жана өздөрүнө ылайык тиешелерин алышат.]]></footnotes>
</aya>
<aya number="77">
<translation><![CDATA[Оо, ыйман келтирген адамдар! Өзүңөрдүн Раббиңерге рукуу, сажда жана ибадат кылгыла. Жана жакшылык, кайрымдуулук иштерди жасагыла! (Ошондо) ийгиликке (бейишке) жетээрсиңер!]]></translation>
<footnotes></footnotes>
</aya>
<aya number="78">
<translation><![CDATA[Аллахтын жолунда чындап (бүт мүмкүнчүлүгүңөр менен) жихад кылгыла. (Себеби) Ал силерди тандап алды. Ал силер үчүн диниңерди оор, кыйынчылыктуу кылган жок.[1] (Силерге буюрулган дин) атаңар Ибрахимдин дини. Ал (Аллах) силерди мындан мурда (түшкөн китептерде) жана мында (Куранда) да «мусулмандар» деп атады, пайгамбар силерге күбө болушу үчүн, силер (башка) адамдарга күбө болушуңар үчүн.[2] Эми, намазды толук окугула, зекетти бергиле жана өзүңөрдүн (чыныгы) Кожоюнуңар - Аллахка бекем (ыклас менен) байлангыла! Ал не деген жакшы Кожоюн жана кандай жакшы Жардамчы!]]></translation>
<footnotes><![CDATA[[1] Мусуламан адам эч качан, эч бир маселесине жооп таба албагандай тар, сыгылган абалда калбайт. Ислам өтө жеңил, өтө кенен жана толук, кемелдүү Дин.
[2] Пайгамбарыбыз Мухаммад саллаллоху алайхи ва саллам Аллахтын алдындагы сурак мезгилинде: «Мен акыйкатты ушул (мусулман) үммөтүмө жеткирген болчумун, адал-арамды үйрөткөн болчумун» деп күбөлүк берет. Пайгамбар үйрөткөн динди дүйнөнүн башка элдерине жеткирүү мусулмандардын милдети. Алар дагы «Биз деле жеткиргенбиз» деп күбө болгудай болушса экен!]]></footnotes>
</aya>
</sura>
<sura number="23">
<aya number="1">
<translation><![CDATA[Чынында, ыймандуулар жеңишке (бейишке) жетишти.]]></translation>
<footnotes></footnotes>
</aya>
<aya number="2">
<translation><![CDATA[Алар намаздарында (Аллахтан) коркуп турушат.[1]]]></translation>
<footnotes><![CDATA[[1] Арабчадагы «хушуу» сөзү, «коркуп жана үмүт кылып туруу» деген маанини билдирет.]]></footnotes>
</aya>
<aya number="3">
<translation><![CDATA[Алар жакшылыгы жок сөз-иштерден ыраак болушат.[1]]]></translation>
<footnotes><![CDATA[[1] Анткени, ар-нерсени чалды-куйду сүйлөй берсең, кадыр баркың кетет жана көбүнчө башыңа балээ түшөт. Пайгамбарыбыз өзүнүн тилин кармап: «Ушуну сактасаңар өзүңөрдү сактаган болсуңар» деген.]]></footnotes>
</aya>
<aya number="4">
<translation><![CDATA[Алар (напсилерин) тазалагандар (мал-мүлкүнөн) зекет бергендер.[1]]]></translation>
<footnotes><![CDATA[[1] «Зекет» - «тазартуу» деген мааниде. Эгер бай адамдар байлыгынан зекет бербесе, өз байлыгы өзүнө арам болуп калат.]]></footnotes>
</aya>
<aya number="5">
<translation><![CDATA[Алар жыныс мүчөлөрүн (арамдан) сакташат.]]></translation>
<footnotes></footnotes>
</aya>
<aya number="6">
<translation><![CDATA[Ал эми, (никесиндеги) аялдары же болбосо күңдөрү менен[1] жатса айыптуу болбойт.]]></translation>
<footnotes><![CDATA[[1] Күңдөр согуштарда туткунга же олжого алынган душмандардын аялдары. Туткун бул – эрксиз адам. Согуш туткундары ошол (Куран түшкөн) замандарда дуйнөлүк үрп-адат боюнча мүлк катары бөлүштүрүп алынган.]]></footnotes>
</aya>
<aya number="7">
<translation><![CDATA[Кимде-ким ушулардан башка аялдарды (кошулуу үчүн) издесе – алар чектен чыгуучулар.]]></translation>
<footnotes></footnotes>
</aya>
<aya number="8">
<translation><![CDATA[Алар өздөрүнүн аманаттары менен убадаларын аткаруучулар.]]></translation>
<footnotes></footnotes>
</aya>
<aya number="9">
<translation><![CDATA[Дагы алар намаздарын сактоочулар.[1]]]></translation>
<footnotes><![CDATA[[1] Намазды сактоо аларды өз убактысында, бардык шарттарын ордуна коюп окуу менен болот. Экинчи аятта келген «хушуу» (жоош-муңайымдык) менен ушул «сактоочулук» касиеттери чогулган намаз эң жогорку деңгээлдеги намаз болот. «Хушуу» менен бирок, өз убактысында окулбаган намазда жакшылык жок болгондой эле, өз убактысында окулуп, бирок хушуу болбогон намазда да сооп өтө аз болот.]]></footnotes>
</aya>
<aya number="10">
<translation><![CDATA[Дал ошолор – мурас алуучулар!]]></translation>
<footnotes></footnotes>
</aya>
<aya number="11">
<translation><![CDATA[Алар анда түбөлүк кала турган Фирдаус бейишин мурас кылып алышат.]]></translation>
<footnotes></footnotes>
</aya>
<aya number="12">
<translation><![CDATA[Биз инсанды (топурагы жердин бардык тарабынан алынып, суу кошулган) ылайдан[1] жараттык.]]></translation>
<footnotes><![CDATA[[1] «Сулаала» - бул чогултуп, тандап, сууруп алынган нерсе. Анткени, Аллах таала жиберген периште Адам-Атанын ылайын жердин ар кайсы жеринен тандап, чогултуп, ичинен сууруп алган. Ошондуктан адамдар ак, кара, кызыл түстө, пейили да ар түрдүү болуп калган.]]></footnotes>
</aya>
<aya number="13">
<translation><![CDATA[Кийин аны бекем бир мекенде (эненин жатынында) тамчы суу абалында кылдык.]]></translation>
<footnotes></footnotes>
</aya>
<aya number="14">
<translation><![CDATA[Кийин ал бир тамчы бел суудан «алака»[1] (сүлүк курт сыяктуу коюу кан) жараттык. Андан кийин «алакадан» «мудга» (бир тиштем эт) жараттык. Андан соң «мудгадан» сөөк жаратып, ал сөөккө эт каптадык. Кийин аны башкача жаратылышта өнүктүрдүк.[2] Эң мыкты жаратуучу болгон Аллах Улук-Берекеттүү!]]></translation>
<footnotes><![CDATA[[1] «Алака» - бул инсан уругунун нутфадан (бир тамчы суу) кийинки баскычы .Бул баскычтагы түйүлдүк кудум эле сүлүк куртка окшош болот.
[2] Түйүлдүк жатында «нутфа», «алака», жана «мудга» баскычтарынын ар биринде кырк күндөн өнүгүп, бир жүз жыйырма күндөн соң, «башкача жаратылышта» болот. Мунун мааниси ага рух (жан киргизилет).]]></footnotes>
</aya>
<aya number="15">
<translation><![CDATA[Кийин ушундан соң силер (туулуп, жер бетинде жашап, дагы) өлөсүңөр.]]></translation>
<footnotes></footnotes>
</aya>
<aya number="16">
<translation><![CDATA[Кийин силер кыямат күндө (кайрадан) тирилтирилесиңер.]]></translation>
<footnotes></footnotes>
</aya>
<aya number="17">
<translation><![CDATA[Чынында, Биз силердин үстүңөргө жети (кабат) жолду (асманды) жараттык. Жана Биз (Өзүбүз жараткан) калк-калайыктан кабарсыз эмеспиз.]]></translation>
<footnotes></footnotes>
</aya>
<aya number="18">
<translation><![CDATA[Жана асмандан чен-өлчөм менен (кар, жамгыр, мөндүр түрүндө) суу түшүрүп, аны жерге жайгаштырабыз.[1] Биз ал (жайгашкан) сууну кетирип коюуга да кудуреттүүбүз.]]></translation>
<footnotes><![CDATA[[1] Кээ бирөөлөрү тоо бийиктиктеринде мөңгү, болуп жайгашса, кээ бирөөлөрү жер койнундагы көл-деңиздер же болбосо артезиан (жер асты) суулары болуп жайгашат.]]></footnotes>
</aya>
<aya number="19">
<translation><![CDATA[Биз ал суу менен силерге курма бактарын, жүзүм бактарын өндүрүп беребиз. Ал бактарда силер үчүн (ар түрдүү) көп мөмөлөр бар. Силер андан жейсиңер.]]></translation>
<footnotes></footnotes>
</aya>
<aya number="20">
<translation><![CDATA[Жана (ал суу менен) Тур-Сайнада[1] өсө турган даракты (Зайтунду пайда кылдык). Ал (дарак) май жана жегендер үчүн (нанга жуурулчу) бойок менен өсөт.]]></translation>
<footnotes><![CDATA[[1] Синай жарым аралындагы тоонун аты.]]></footnotes>
</aya>
<aya number="21">
<translation><![CDATA[Албетте, силер үчүн үй-чарба айбандарында чоң ибарат-сабак бар. Биз силерди алардын ичиндеги нерсе (сүт) менен сугарабыз. Силерге ал айбандарда көп пайдалар бар. Жана алардан (эттеринен) жейсиңер.]]></translation>
<footnotes></footnotes>
</aya>
<aya number="22">
<translation><![CDATA[Мингенге да пайдаланасыңар. (Ал эми деңизде) кемелерге минип жүрөсүңөр. (Кийинки аяттан баштап Аллах таала Нух пайгамбардын жашоосунан үлгүлүү ибараттарды келтирет:)]]></translation>
<footnotes></footnotes>
</aya>
<aya number="23">
<translation><![CDATA[Аныгында, Биз Нухту өз коомуна (пайгамбар кылып) жибердик. Ал айтты: «Оо, коомум, Аллахка (түздөн-түз) ибадат кылгыла. (Ортого ортомчу кошпогула) Силерге андан башка сыйынылуучу-кудай жок. (Ошол кудайдан) коркпойсуңарбы эми?!]]></translation>
<footnotes></footnotes>
</aya>
<aya number="24">
<translation><![CDATA[Анан анын коомунун арасынан каапыр болгон уруу башчылар (Нухту элге жек көргөзүү үчүн) айтышты: «Бул эч ким эмес, өзүңөр сыяктуу эле адам. Силерден абзел болуп алууну каалап жатат. Эгер Аллах (пайгамбар жиберүүнү кааласа) периштелерди жибермек. Биз муну(н айткандарын) абалкы ата-бабаларыбыздан уккан эмеспиз!]]></translation>
<footnotes></footnotes>
</aya>
<aya number="25">
<translation><![CDATA[Ал болгону жин тийген киши. Аны бир мезгилге чейин аңдып тургула!».]]></translation>
<footnotes></footnotes>
</aya>
<aya number="26">
<translation><![CDATA[(Нух) Айтты: «Оо, Раббим! Мени «жалганчы» дегендери себептүү (ал залымдарга каршы) мага жардам бер!»]]></translation>
<footnotes></footnotes>
</aya>
<aya number="27">
<translation><![CDATA[Биз ага вахий кылдык: «(Оо, Нух!) Биздин Көз алдыбызда, Биздин вахий (үйрөтүүбүз) менен (чоң) кеме жаса. Качан (каапырларга) буйругубуз (азап) келгенде жана тандыр(лардын ичинен да) суу атырылып чыкканда кемеге ар бир айбанаттан бир жуптан (эркек-ургаачысын) жана үй-бүлөңдү чыгар. Үй-бүлөңдөн бир гана анын зыянына (каргыш) Сөз өткөнүн (уулуңду) чыгарба жана залым (каапыр) адамдар жөнүндө (ал сенин уулуң болсо да) Мага («аны куткар» деп) кайрылба![1] Алар эч күмөнсүз чөктүрүлөт!]]></translation>
<footnotes><![CDATA[[1] Бул аят «мен баланчанын тукумунан боломун» деп мактанып, бирок өзү исламдык амалдарды жасабаган адамдарга сабак болууга тийиш.]]></footnotes>
</aya>
<aya number="28">
<translation><![CDATA[Качан сен жана сени менен болгондор кемеге жайгашып алганыңарда: «Бизди залым коомдордон куткарган Аллахка мактоолор болсун!» - дегин.]]></translation>
<footnotes></footnotes>
</aya>
<aya number="29">
<translation><![CDATA[Жана айткын: «Оо, Раббим! Мени берекеттүү орунга түшүр! Сен эң жакшы жайгаштыруучусуң!»]]></translation>
<footnotes></footnotes>
</aya>
<aya number="30">
<translation><![CDATA[Чынында, бул иштерде (кудуретибизге) белгилер бар. Биз (адамдарды) сынадык.]]></translation>
<footnotes></footnotes>
</aya>
<aya number="31">
<translation><![CDATA[Кийин алардын (топон суудан кыйрагандардын) артынан башка коомдорду пайда кылдык.]]></translation>
<footnotes></footnotes>
</aya>
<aya number="32">
<translation><![CDATA[Аларга да өздөрүнүн арасынан пайгамбар жибердик. (Ал пайгамбар дагы Нух сыяктуу) «Аллахка гана ибадат-кулчулук кылгыла! Силерге Андан башка кудай жок! Такыба болбойсуңарбы, эми!» (деп чакырык кылды).]]></translation>
<footnotes></footnotes>
</aya>
<aya number="33">
<translation><![CDATA[Анын (пайгамбардын) коомунун ичиндеги каапыр болгон, Акыреттин келишин жалганга чыгарган жана Биз аларды дүйнө жашоосунда бай (ысырапчыл, оюн-зоокко берилген) абалда жашатып койгон уруу башчылары айтышты: «Бул эч ким эмес! Силер жеген нерселерден жеген, силер ичкен нерселерден ичкен, өзүңөр сыяктуу эле адам!]]></translation>
<footnotes></footnotes>
</aya>
<aya number="34">
<translation><![CDATA[Эгер өзүңөргө окшогон (жөнөкөй) адамга моюн сунсаңар, анда силер анык зыян тартып каласыңар.]]></translation>
<footnotes></footnotes>
</aya>
<aya number="35">
<translation><![CDATA[Эмне, ал силерге: «Эгер, өлүп топурак же сөөк болуп калсаңар, (мүрзөдөн тирилип) чыгарыласыңар» деп убада берип жатабы?]]></translation>
<footnotes></footnotes>
</aya>
<aya number="36">
<translation><![CDATA[Алыс-алыс (мүмкүн эмес) силерге убада кылынган нерсе!]]></translation>
<footnotes></footnotes>
</aya>
<aya number="37">
<translation><![CDATA[Ушул дүйнө жашообуздан башка (Акыреттеги) жашоо жок! (Кээ бирибиз) өлөбүз (кээ бирибиз) жашайбыз. Биз эч качан кайра тирилбейбиз!]]></translation>
<footnotes></footnotes>
</aya>
<aya number="38">
<translation><![CDATA[А, бул болсо, жалгандан («мен пайгамбармын» – деп) Аллахка жалган жалаа жапкан адам! Биз ага ишенбейбиз!»]]></translation>
<footnotes></footnotes>
</aya>
<aya number="39">
<translation><![CDATA[(Ошондо пайгамбар) айтты: «Оо, Раббим! Мени «жалганчы» дегендери себептүү (аларга каршы) мага жардам бер!»]]></translation>
<footnotes></footnotes>
</aya>
<aya number="40">
<translation><![CDATA[(Аллах) айтты: «Бир аздан соң алар (жасаган жоруктарына) бушайман кылуучуларга айланышат.]]></translation>
<footnotes></footnotes>
</aya>
<aya number="41">
<translation><![CDATA[Чынында кийин аларды (коркунучтуу) ач айкырык кармады жана Биз аларды (кыйратып) кургаган көбүк сыяктуу кылдык. Жоголсун залым коомдор![1]]]></translation>
<footnotes><![CDATA[[1] Бул аятта пайгамбар менен элинин аты айтылбаган. Ошентсе да, окуянын окшоштугунан улам, кээ бир аалымдар Худ пайгамбар менен Аад эли болсо керек дешет. Аныгын Аллах Билүүчү.]]></footnotes>
</aya>
<aya number="42">
<translation><![CDATA[Андан соң алардын артынан башка муундарды пайда кылдык.]]></translation>
<footnotes></footnotes>
</aya>
<aya number="43">
<translation><![CDATA[Эч бир эл (өзүнө белгиленген) мөөнөтүнөн ашыкча да, кем да жашабайт.]]></translation>
<footnotes></footnotes>
</aya>
<aya number="44">
<translation><![CDATA[Кийин пайгамбарларыбызды удаама-удаа жибердик. Ар качан бир эл-үммөткө өз пайгамбары келгенде, аны «жалганчы» дешти. Биз да аларды биринин артынан бирин ээрчитип (кыйраттык) жана аларды (эл оозундагы) сөздөргө айлантып койдук. Жоголсун ыймансыз коомдор!]]></translation>
<footnotes></footnotes>
</aya>
<aya number="45">
<translation><![CDATA[Андан соң (бир нече жылдар өтүп) Муса менен бир тууганы Харунду, Өз аяттарыбыз жана анык далилдер менен пайгамбар кылып жибердик,]]></translation>
<footnotes></footnotes>
</aya>
<aya number="46">
<translation><![CDATA[Фараон жана анын (каапыр) элине. Алар болсо, текеберленип, өздөрүн жогору койгон коом болушту.]]></translation>
<footnotes></footnotes>
</aya>
<aya number="47">
<translation><![CDATA[Жана: «Өзүбүзгө окшогон ушул эки адамга ыйман келтиребизби?! Алардын элдери (Исраил урпактары) биздин кулдарыбыз болсо?!» - дешти.]]></translation>
<footnotes></footnotes>
</aya>
<aya number="48">
<translation><![CDATA[Анан, экөөсүн жалганчыга чыгарып, натыйжада (деңизге чөктүрүлүп) кыйрагандардан болуп калышты.]]></translation>
<footnotes></footnotes>
</aya>
<aya number="49">
<translation><![CDATA[Биз (Мусанын коому) туура жолго түшүп калышса ажеп эмес деп, Мусага Китеп бердик.]]></translation>
<footnotes></footnotes>
</aya>
<aya number="50">
<translation><![CDATA[Жана Биз Мариямдын уулу (Иса) менен апасын (Өз кудуретибизден) белги кылдык жана экөөнү (Мариям толгоо азабы менен кыйналып, өзүн койгону жай таппай калган убакта) суулуу, ыңгайлуу бийик орунга жайгаштырдык.[1]]]></translation>
<footnotes><![CDATA[[1] Мариям ошол жердеги курма дарагынын бутагына асылып боюнан жеңилдейт жана кыйналганын Аллахка арызданганда ал жерден суу агып, үстүндөгү курма мөмөлөп калат.]]></footnotes>
</aya>
<aya number="51">
<translation><![CDATA[Оо, пайгамбарлар! Таза-адал ырыскылардан жегиле жана жакшы амалдарды кылгыла. Мен силердин эмне кылганыңарды Билүүчүмүн.]]></translation>
<footnotes></footnotes>
</aya>
<aya number="52">
<translation><![CDATA[Силердин бул үммөтүңөр (негизинен) бир эле үммөт. (Бардыгы жалгыз Аллахка моюн сунууга, демек Исламга чакырылган.) Мен – силердин Раббиңер боломун. Менден гана корккула!]]></translation>
<footnotes></footnotes>
</aya>
<aya number="53">
<translation><![CDATA[(Бирок, пайгамбарлардан кийин элдер) диндерин бөлүп кетишти. Ар бир топ (жамаат) өз алдындагы нерсе (бөлүнгөн ишеними) менен гана сүйүнүп калды.]]></translation>
<footnotes></footnotes>
</aya>
<aya number="54">
<translation><![CDATA[Сен (оо, Мухаммад), аларды өз адашуучулугунда (азап) мезгили келгенге чейин жөн кой.[1]]]></translation>
<footnotes><![CDATA[[1] Алар далилдер менен айтылган дааватты укпай коюшту. Эми аларга азап келишинен башка «шыпаа» калбады.]]></footnotes>
</aya>
<aya number="55">
<translation><![CDATA[Биз алардын мал-дүйнөсүн, бала-чакасын көбөйтүп койгонубузду]]></translation>
<footnotes></footnotes>
</aya>
<aya number="56">
<translation><![CDATA[Аларга жакшылыктарды тездетишибиз деп ойлошобу?! Жок, алар (Биздин айла-амалыбызды) сезбей жатышат![1]]]></translation>
<footnotes><![CDATA[[1] Кежирленип, Акыйкатты кабыл албай койгон элдерге Аллах ушундай амал колдонот. Аларга нээмат-берекени төгүп-чачып берет. Алар болсо эч нерседен бейкапар «Биз Аллахка сүймөнчүк экенбиз» деп күнөө үстүнө күнөө кылып жүрө берет. Натыйжада түбөлүк тозокко ылайыгыраак болуп калат.]]></footnotes>
</aya>
<aya number="57">
<translation><![CDATA[Чынында, Раббисинен коркуп, (жүрөгү) титирегендер]]></translation>
<footnotes></footnotes>
</aya>
<aya number="58">
<translation><![CDATA[Жана Раббисинин аяттарына ыйман келтиргендер,]]></translation>
<footnotes></footnotes>
</aya>
<aya number="59">
<translation><![CDATA[жана Раббисине шерик кылбагандар]]></translation>
<footnotes></footnotes>
</aya>
<aya number="60">
<translation><![CDATA[жана садакаларын, Раббилерине кайтуучу экенин (ойлоп) жүрөктөрү титиреген абалда берген адамдар...,]]></translation>
<footnotes></footnotes>
</aya>
<aya number="61">
<translation><![CDATA[Дал ушулар бири-бири менен жарышып,[1] жакшылыктарды кылууда башкалардан алдын болгондор.]]></translation>
<footnotes><![CDATA[[1] Алар бейишке да эң абалкылардан болуп жарышып киришет.]]></footnotes>
</aya>
<aya number="62">
<translation><![CDATA[Биз эч бир жанга көтөрө албаган ашыкча нерсени жүктөбөйбүз. Биздин алдыбызда акыйткатты сүйлөгөн Китеп (Лавхул-Махфуз) бар. Жана алар (Кыямат Күнү) эч зулум көрүшпөйт.]]></translation>
<footnotes></footnotes>
</aya>
<aya number="63">
<translation><![CDATA[Жок, алардын жүрөктөрү мындан кабарсыз. Алардын мындан (Куранда буюрулгандан) башка (күнөө) иштери бар. Алар ошолорду аткарышат.]]></translation>
<footnotes></footnotes>
</aya>
<aya number="64">
<translation><![CDATA[Качан Биз алардын (напсинин кулчулугунда калган) байларын азапка салганда гана жалдырап ыйлап калышат.]]></translation>
<footnotes></footnotes>
</aya>
<aya number="65">
<translation><![CDATA[(Биз:) «Бүгүн (бейпайда) ыйлабагыла! Чынында, силерге Бизден эч жардам болбойт» - (дейбиз)]]></translation>
<footnotes></footnotes>
</aya>
<aya number="66">
<translation><![CDATA[(Анткени,) Менин аяттарым силерге окулганда артыңарга качат элеңер.]]></translation>
<footnotes></footnotes>
</aya>
<aya number="67">
<translation><![CDATA[(«Биз Каабанын кожоюндары болобуз» деп,) аны менен текеберленип, түнү менен (Каабанын айланасында отуруп Куран жөнүнүдө) жаман сөздөрдү сүйлөйсүңөр![1]]]></translation>
<footnotes><![CDATA[[1] Демек, бул аяттар Мекке мушриктерине арналууда.]]></footnotes>
</aya>
<aya number="68">
<translation><![CDATA[Алар Сөзгө (Куранга) пикир кылып карашпайбы?! Же аларга абалкы ата-бабаларына келбеген (жаңы нерсе) келиптирби?![1]]]></translation>
<footnotes><![CDATA[[1] Ыйык Китептин келиши жаңылык эмес. Куран сыяктуу Ыйык Китеп мурунку ата-бабаларынын мезгилинде деле келген. Бирок, ата-бабалары ал пайгамбарлардын жолун унутуп, өздөрүнчө мушрикийлик (Аллахка шерик кошкон) дин жасап алышкан.]]></footnotes>
</aya>
<aya number="69">
<translation><![CDATA[Же пайгамбарларын жакшы таанышпайбы, аны(н пайгамбарчылыгын) четке каккыдай?!]]></translation>
<footnotes></footnotes>
</aya>
<aya number="70">
<translation><![CDATA[Же аны жинди деп жатышабы?![1] Жок, андай эмес! Ал (Мухаммад) буларга акыйкатты гана алып келди. Ал эми, алардын көпчүлүгү Акыйкатты жаман көрүшөт.]]></translation>
<footnotes><![CDATA[[1] Мекке мушриктери пайгамбарыбыздын (ага Аллахтын саламы болсун!) далилдүү сөздөрүнө далилдүү жооп бере албагандан улам, айласы түгөнгөндө, эмне кылаарын билбей «бул жинди» дешкен.]]></footnotes>
</aya>
<aya number="71">
<translation><![CDATA[Эгер Акыйкат алардын каалоолоруна баш ийип калса, асмандар, Жер жана алардагы нерселер бузулуп кетмек. Жок! Биз (Куран менен) аларга өздөрүнүн даңк-шооратын алып келгенбиз. Алар өздөрүнүн даңк-шооратынан[1] жүз буруп жатышат!]]></translation>
<footnotes><![CDATA[[1] Эгер алар Куранга моюн сунганда бүт дүйнөгө атактуу адамдар болушмак. Чынында, ыйман келтирип, Куранга моюн сунган сахабалар кийинчерээк бүт дүйнө элдерине таанымал тарыхый адамдарга айланышты.]]></footnotes>
</aya>
<aya number="72">
<translation><![CDATA[Оо, Мухаммад!) Же сен (ыйманга чакырыгың үчүн) алардан акы сурап жатасыңбы? Раббиңдин алдындагы сооп жакшы жана ал эң жакшы ырыскы берүүчү.]]></translation>
<footnotes></footnotes>
</aya>
<aya number="73">
<translation><![CDATA[Албетте, сен аларды туура жолго чакырасың.]]></translation>
<footnotes></footnotes>
</aya>
<aya number="74">
<translation><![CDATA[Акыретке ыйман келтирбегендер (жана Акырети үчүн иштебегендер) жолдон тайган адамдар.]]></translation>
<footnotes></footnotes>
</aya>
<aya number="75">
<translation><![CDATA[Эгер Биз ырайым кылып, алардагы зыянды алып койсок деле (Бизге ибадат-шүгүр кылуунун ордуна) тентиген адашуучулугунда жүрө беришет.]]></translation>
<footnotes></footnotes>
</aya>
<aya number="76">
<translation><![CDATA[Биз аларды (ар түркүн) азаптар менен сынадык. Бирок, дагы эле Раббисине моюн сунбай, жалынып дуба кылбай жатышат.]]></translation>
<footnotes></footnotes>
</aya>
<aya number="77">
<translation><![CDATA[Качан Биз аларга (Акыреттеги) катуу азап эшигин ачканыбызда (бардык жакшылыктан) үмүтсүз болуп калышат.]]></translation>
<footnotes></footnotes>
</aya>
<aya number="78">
<translation><![CDATA[Ал (Аллах) силерге кулак, көз жана дил-жүрөк берди. Силер болсо өтө аз шүгүр кылуудасыңар.]]></translation>
<footnotes></footnotes>
</aya>
<aya number="79">
<translation><![CDATA[Ал силерди(н бардыгыңарды) жер бетине жаратты. Жана (Кыяматта) Өзүнө чогултуласыңар.]]></translation>
<footnotes></footnotes>
</aya>
<aya number="80">
<translation><![CDATA[Ал жашоо берет жана өлтүрөт. Түн менен күндүн алмашуусу Ага таандык. Акылыңарды иштетпейсиңерби!]]></translation>
<footnotes></footnotes>
</aya>
<aya number="81">
<translation><![CDATA[Бирок, (каапырлар) мурдакылар айткан сөздөрдү айтышып, (мындай)]]></translation>
<footnotes></footnotes>
</aya>
<aya number="82">
<translation><![CDATA[дешти: «Эгер биз өлүп топуракка жана (чириген) сөөккө айланып калсак деле кайра тирилет бекенбиз?!]]></translation>
<footnotes></footnotes>
</aya>
<aya number="83">
<translation><![CDATA[Бул (сөздөр) бизге жана ата-бабаларыбызга буга чейин (көп ирет) айтылды. Булар байыркылардын жомокторунан башка эмес»]]></translation>
<footnotes></footnotes>
</aya>
<aya number="84">
<translation><![CDATA[Айткын (оо, Мухаммад:) «Жер жана андагылар кимдики, айткылачы, эгер билсеңер?»]]></translation>
<footnotes></footnotes>
</aya>
<aya number="85">
<translation><![CDATA[Алар дароо: «Аллахка таандык» дешет. Айткын: «Эстебейсиңерби (ошол Аллахты?!»)]]></translation>
<footnotes></footnotes>
</aya>
<aya number="86">
<translation><![CDATA[Айт: «Жети (кабат) асмандардын жана (алардын үстүндөгү) Улуу Арштын Раббиси (Ээси) ким?»]]></translation>
<footnotes></footnotes>
</aya>
<aya number="87">
<translation><![CDATA[Алар дароо «Аллахка таандык» дешет. Айткын: «коркпойсуңарбы (ошол Аллахтан?!»)]]></translation>
<footnotes></footnotes>
</aya>
<aya number="88">
<translation><![CDATA[Айткын: «Бардык нерселердин падышалыгы кимдин колунда? Ал каалаганын коргойт, ал эми кимге жамандыкты кааласа, аны эч ким тосо албайт. Эгер (башка бир ушундай болсо айткылачы) билсеңер?».]]></translation>
<footnotes></footnotes>
</aya>
<aya number="89">
<translation><![CDATA[Алар дароо «Аллахка таандык» дешет. Айткын: «Кантип алдануудасыңар?».[1]]]></translation>
<footnotes><![CDATA[[1] Мушриктер Аллах таалага ишенишкен, Аны жер-асмандардын толук кожоюну катары тааныган. Бирок, сыйынууга келгенде ошол жеке-жалгыз Кудайга башка нерселерди шерик кылышкан. Албетте, бул акыл-эсинен ажыраган адамдардын напсиге жана шайтанга алдануусу.]]></footnotes>
</aya>
<aya number="90">
<translation><![CDATA[Жок, Биз аларга акыйкатты алып келгенбиз. Бирок, алар «жалган» деп, четке кагышты.]]></translation>
<footnotes></footnotes>
</aya>
<aya number="91">
<translation><![CDATA[Аллах (эч кимди Өзүнө) бала (кылып) алган эмес! Аны менен бирге башка кудай дагы жок! Андай болсо, ар бир кудай өзү жараткан нерсе менен кетмек жана (дүйнө падышалары сыяктуу) бири-бирине үстөмдүк кылмак. Аллах (мушриктер) сыпаттагандан[1] Аруу!]]></translation>
<footnotes><![CDATA[[1] Баласы, жардамчысы, теңи жана шериги бар болуудан.]]></footnotes>
</aya>
<aya number="92">
<translation><![CDATA[Ал көмүскөнү да, көрүнгөндү да Билүүчү. Ал (мушриктер ойлоп тапкан) шериктерден Аруу-Бийик!]]></translation>
<footnotes></footnotes>
</aya>
<aya number="93">
<translation><![CDATA[Айткын: «Оо, Раббим! Эгер убада кылынган азап алардын башына түшүп жатканын мага көргөзчү болсоң,]]></translation>
<footnotes></footnotes>
</aya>
<aya number="94">
<translation><![CDATA[оо, Раббим, мени залым коомдун ичинде калтырба!».]]></translation>
<footnotes></footnotes>
</aya>
<aya number="95">
<translation><![CDATA[Биз сага да (оо, Мухаммад) аларга убада кылган азапты көргөзүүгө кудуреттүүбүз.]]></translation>
<footnotes></footnotes>
</aya>
<aya number="96">
<translation><![CDATA[(Душманың жасаган) жамандыкка жакшылык менен жооп кыл. Биз алар сыпаттаган (ширк, жалган сыяктуу) нерселерди эң жакшы билебиз.]]></translation>
<footnotes></footnotes>
</aya>
<aya number="97">
<translation><![CDATA[Айткын: «Оо, Раббим! Мен шайтандардын азгырыктарынан коргоо тилеп Өзүңө жалбарамын!]]></translation>
<footnotes></footnotes>
</aya>
<aya number="98">
<translation><![CDATA[Оо, Раббим! Алар (менин ишимдин үстүндө) ар дайым болуусунан коргоо тилеп Өзүңө жалбарамын!]]></translation>
<footnotes></footnotes>
</aya>
<aya number="99">
<translation><![CDATA[Качан алардын (каапырлардын) бирине ажал келсе (мындай) дешет: «Оо, Раббим! мени (дүйнөгө) кайтарчы!]]></translation>
<footnotes></footnotes>
</aya>
<aya number="100">
<translation><![CDATA[Балким, (бул өмүрүмдө) мурда жасай албаган жакшы амалдарды жасап калаармын!» Бул анын (пайдасыз жана жалган) сөздөрү. Алардын (өлгөндөрдүн) артында кайра тирилчү күндөрүнө чейин Барзах (мүрзө жашоосу) бар.]]></translation>
<footnotes></footnotes>
</aya>
<aya number="101">
<translation><![CDATA[(Ал эми, Кыямат башталып) «Сур» (кернейи) тартылганда..., ошол Күндө алардын арасында тууганчылык да калбайт бири-бирин жоктой да алышпайт.]]></translation>
<footnotes></footnotes>
</aya>
<aya number="102">
<translation><![CDATA[Анан кимдин (сооп) таразасы оор келсе, алар жеңишке жеткендер.]]></translation>
<footnotes></footnotes>
</aya>
<aya number="103">
<translation><![CDATA[Жана кимдин (сооп) таразасы жеңил келсе (жана ширк баштаган күнөөлөрү оор келсе) алар тозок отунда түбөлүк калып, өздөрүнө зыян кылгандар.]]></translation>
<footnotes></footnotes>
</aya>
<aya number="104">
<translation><![CDATA[Алардын жүзүн от күйдүрөт жана бетинен бузулуп (куйкаланган баш сөөгүнө окшоп, эриндери тартылып, тиштери ырсайып) калышат.]]></translation>
<footnotes></footnotes>
</aya>
<aya number="105">
<translation><![CDATA[(Оо, каапырлар!) Силерге Менин аяттарым окулбады беле жана аны «жалган» дебедиңер беле?!]]></translation>
<footnotes></footnotes>
</aya>
<aya number="106">
<translation><![CDATA[(Ошондо каапырлар) айтышат: «Оо, Раббибиз! Бизге (дүйнөдө) бактысыздык үстөмдүк кылып, адашкан коомдордон болуп калдык!]]></translation>
<footnotes></footnotes>
</aya>
<aya number="107">
<translation><![CDATA[Оо, Рабби! Бизди андан чыгарчы! Эгер бизди (дүйнөгө) кайтарсаң (жана кайрадан адашсак, анда) накта залымдарбыз».]]></translation>
<footnotes></footnotes>
</aya>
<aya number="108">
<translation><![CDATA[(Ошондо Аллах) айтат: «Анда (тозокто) кор болуп калгыла! Мага сүйлөбөгүлө!».]]></translation>
<footnotes></footnotes>
</aya>
<aya number="109">
<translation><![CDATA[Чынында, Менин пенделеримдин (ыйман келтирген) бир бөлүгү «О, Рабби! Сага ыйман келтирдик, эми биздин күнөөлөрүбүздү кечирип, ырайым көргөз! Сен ырайымдуулардын эң жакшысысың» дешет.]]></translation>
<footnotes></footnotes>
</aya>
<aya number="110">
<translation><![CDATA[Силер болсо (оо, каапырлар) аларды мыскылдадыңар, (мыскылыңар) силерге Мени эстөөнү унуттурду жана алардын үстүнөн күлдүңөр.]]></translation>
<footnotes></footnotes>
</aya>
<aya number="111">
<translation><![CDATA[Бүгүн Мен аларга сабыр кылганы себептүү сыйлык беремин. Чынында, алар жеңишке жеткендер.]]></translation>
<footnotes></footnotes>
</aya>
<aya number="112">
<translation><![CDATA[(Аллах тозокуларга) «Жерде канча жыл жашап турдуңар» - деди.]]></translation>
<footnotes></footnotes>
</aya>
<aya number="113">
<translation><![CDATA[«Бир күн же бир күндүн бир бөлүгүнчө. Эсеп билгендерден сура» - дешти.]]></translation>
<footnotes></footnotes>
</aya>
<aya number="114">
<translation><![CDATA[(Аллах) айтты: «Бир аз эле турдуңар, эгер (Акыреттин түбөлүктүүлүгүнө салыштыра) билсеңер.]]></translation>
<footnotes></footnotes>
</aya>
<aya number="115">
<translation><![CDATA[«Оюңарда Биз силерди максатсыз (жөн эле) жаратыптырбызбы жана Бизге (сурак бергени) кайтып келбейт бекенсиңер?».]]></translation>
<footnotes></footnotes>
</aya>
<aya number="116">
<translation><![CDATA[Чыныгы Падыша – Өзүнөн башка сыйынууга татыктуу кудай жок (жана) Улуу Арштын Ээси болгон Аллах (бир нерсени максатсыз жаратуудан алыс) Бийик!]]></translation>
<footnotes></footnotes>
</aya>
<aya number="117">
<translation><![CDATA[Ким (анын кудай экенине) далили жок туруп Аллахка кошуп дагы бир «кудайга» дуба (ибадат) кылса, анын эсеби (жазасы) Раббисинин алдында! Албетте, каапырлар (тозоктон) кутулбайт!]]></translation>
<footnotes></footnotes>
</aya>
<aya number="118">
<translation><![CDATA[Айткын: «Оо, Раббим! Күнөөлөрүмдү кечир! Ырайым кыл! Сен ырайымдуулардын эң жакшысысың!».[1]]]></translation>
<footnotes><![CDATA[[1] Аллах таала абалкы-акыркы (бардык) каталары кечирилген Мухаммад саллаллоху алайхи ва салламды кечирим сурашка буюргандан кийин, башка пенделер мындан үлгүлүү сабак алуулары кажет.]]></footnotes>
</aya>
</sura>
<sura number="24">
<aya number="1">
<translation><![CDATA[Бул сүрөнү Биз түшүрдүк, аны(н өкүмдөрүн) Биз парыз кылдык жана (оо, ыймандуулар) эскерме-сабак алаарсыңар деп, анын ичинде анык далилдерди түшүрдүк.]]></translation>
<footnotes></footnotes>
</aya>
<aya number="2">
<translation><![CDATA[(Үйлөнө элек туруп) зына кылган аял менен зына кылган эркектин ар бирин жүз балактан ургула![1] Эгер Аллахка жана Акырет Күнүнө ишенчү болсоңор, Аллахтын дининде(ги өкүмдү аткараарда) ал экөөсүнө жан тартпагыла! Экөөсүнүн жазалануусуна момундардын бир тайпасы күбө болуп турушсун.]]></translation>
<footnotes><![CDATA[[1] Эгер зынаакер аял менен эркек үй-бүлө курган (жыныстык лаззаттын «даамын» таткан) адамдар болсо, анда алар үчүн пайгамбарыбыз (с.а.в) белгилеген жаза – ташбараңга алып өлтүрүү. Пайгамбарыбыздын бул жазасы «Сихаху Ситта» деп аталган алты белгилүү хадис китептеринде баяндалган.]]></footnotes>
</aya>
<aya number="3">
<translation><![CDATA[Зынакер эркек зынакер аялга же мушрик аялга гана үйлөнө алат, зынакер аялды дагы зынакер эркек же мушрик эркек гана никесине алат. Ал эми, ыймандууларга бул – арам![1]]]></translation>
<footnotes><![CDATA[[1] Бул аяттын өкүмү менен зынакер адамдарга качан тообо кылмайынча үйлөнүп болбойт.]]></footnotes>
</aya>
<aya number="4">
<translation><![CDATA[Таза аялдарга (жана эркектерге «зынакер» деп) доомат коюп, андан кийин төрт (адилеттүү) күбө алып келе албаган адамдарды сексен балак ургула жана алардын күбөлүгүн эч качан кабыл албагыла! Алар – (Аллахка баш ийбеген) бузуку адамдар!]]></translation>
<footnotes></footnotes>
</aya>
<aya number="5">
<translation><![CDATA[Ал эми, ушунусунан кийин тообо кылган жана (амалдарын) оңдогон адамдар(дын күнөөсүн Аллах кечирет. Анткени,) Аллах – Кечиримдүү, Ырайымдуу.]]></translation>
<footnotes></footnotes>
</aya>
<aya number="6">
<translation><![CDATA[Өз аялдарына (зына кылды деген) доомат коюп, бирок, өзүнөн башка күбөсү жок болгон адамдардын ар биринин күбөлүгү ( - казынын алдында:) «Мен чынчылдарданмын» деп төрт ирет Аллахтын аты менен (ант ичип) күбөлүк берүү.]]></translation>
<footnotes></footnotes>
</aya>
<aya number="7">
<translation><![CDATA[Бешинчиси – «Эгер жалганчылардан болсом мага Аллахтын наалаты болсун!» - деп айтуу.]]></translation>
<footnotes></footnotes>
</aya>
<aya number="8">
<translation><![CDATA[Ал эми «Ал (күйөөсү) жалган айтууда!» - деп, төрт ирет Аллахка ант ичүүсү андан (аялынан) азапты арылтат.]]></translation>
<footnotes></footnotes>
</aya>
<aya number="9">
<translation><![CDATA[Бешинчиси – (аялдын) «Эгер ал (күйөөсү) чын сүйлөп жаткан болсо, өзүнө Аллахтын каары болсун!»- деп (наалат) айтуусу.]]></translation>
<footnotes></footnotes>
</aya>
<aya number="10">
<translation><![CDATA[Эгер силерге Аллахтын жакшылыгы жана ырайымы болбогондо (жалгандан ант ичкен эр же аялга өзү тилеген каргышы тиймек. Бирок) Аллах тооболорду кабыл кылуучу, Даанышман Зат.]]></translation>
<footnotes></footnotes>
</aya>
<aya number="11">
<translation><![CDATA[Чынында, доомат арткан адамдар өзүңөрдүн эле араңардагы бир тайпа.[1] Силер бул дооматты жамандык деп ойлобогула, ал силер үчүн жакшылык.[2] Алардын (дооматчылардын) ар бири үчүн жасаган ишине тете күнөөсү бар. Ал эми, алардын арасынан (күнөөнүн) чоңун көтөргөн адамга[3] (Акыретте) чоң азап бар.]]></translation>
<footnotes><![CDATA[[1] Казаттардын биринен кайтып келе жаткан мусулмандар бир жерде эс алганы токтошот. Ошондо пайгамбарыбыз саллаллоху алайхи ва салламдын аялы Аиша эне муктаждык үчүн жамааттан алыстап барат дагы, ошол жерде мончогун жоготуп аны издөө менен алек болуп калат. Кайтып келсе жамаат ордунан жылып кеткен болот. Аиша эненин төөнүн өркөчүнө орнотулган жана парда менен тосулган «хавдаж» деп аталган ээрден түшүп кеткенин билбей калган кызматкерлер эч нерседен бейкапар төөнү жетелеп баса беришет. Аиша энени аскерлердин артынан, калып кеткен нерселерди жыйнаш үчүн дайындалган бир сахаба таап, төөсүнө отургузуп, өзү төөнү жетелеп жолго чыгышат. Алар эрте менен гана аскерлерди кууп жетишет. Мына ушул окуя себептүү ислам душмандары – мунафыктар тайпасы, айрыкча алардын башчысы Абдуллах бин Убай Аиша энебизге жалаа жаап, улук пайгамбардын жана анын пакиза аялынын урматына шек келтиришет. Мусулман коомунун арасына коркунучтуу доомат тарап кетет. Аллах таала Аиша эненин тазалыгын далилдеген аяттарды түшүргөндө гана пайгамбарыбыздын – ага Аллахтын саламы болсун – көңүлү жайына түшөт.
[2] Анткени, ушул окуя себептүү кээ бир адамдардын бетпардасы сыйрылды жана Аиша эненин тазалыгына арналган аят түштү.
[3] Бул адам - Абдуллах бин Убай бин Салул – мунафыктардын башчысы.]]></footnotes>
</aya>
<aya number="12">
<translation><![CDATA[Силер (оо, мусулман жамааты!) бул жалааны укканыңарда ыймандуу эркектер менен ыймандуу аялдар бири-бири жөнүндө жакшы күмөндө болуп, «бул (Аишага) анык жалаа!» - десе болбойт беле?!]]></translation>
<footnotes></footnotes>
</aya>
<aya number="13">
<translation><![CDATA[Алар (дооматчылар) өздөрүнүн дооматтарына төрт (адилеттүү) күбөнү алып келишсе болбойт беле?! Эгер (төрт адилеттүү) күбөнү алып келе албаса, анда алар Аллахтын алдында жалганчы адамдар!]]></translation>
<footnotes></footnotes>
</aya>
<aya number="14">
<translation><![CDATA[Эгерде силерге Дүйнө жана Акыретте Аллахтын жакшылыгы жана ырайымы болбосо, анын ичине чумкуган нерсе(ңер - ушак, доомат) үчүн силерге чоң азап келмек.]]></translation>
<footnotes></footnotes>
</aya>
<aya number="15">
<translation><![CDATA[Силер ал убакта тилиңер менен (доомат-ушакты) сүйлөп, оозуңар менен өзүңөр билбеген нерсени жайылтып жаттыңар. Силер аны (дооматты) жеңил санайт элеңер. Чынында ал Аллахтын алдында чоң (күнөө!).]]></translation>
<footnotes></footnotes>
</aya>
<aya number="16">
<translation><![CDATA[Аны укканыңарда «Биз муну сүйлөгөнгө акыбыз жок! (Оо, Аллахым!) Өзүң Аруу-Тазасың! Бул деген чоң доомат!» - десеңер болбойт беле?!]]></translation>
<footnotes></footnotes>
</aya>
<aya number="17">
<translation><![CDATA[Аллах силерге эскертет: Ага окшогон нерсеге эч качан кайтпагыла, эгер ыймандуу болсоңор!]]></translation>
<footnotes></footnotes>
</aya>
<aya number="18">
<translation><![CDATA[Аллах силерге Өзүнүн аяттарын (өкүм-шариятын ушинтип) баяндайт. Аллах – Билүүчү, Даанышман.]]></translation>
<footnotes></footnotes>
</aya>
<aya number="19">
<translation><![CDATA[Ыймандуу адамдардын арасында бузукулуктун (зына кылды деп жалаа жабуу) таркалуусун жакшы көргөн адамдарга дүйнөдө жана акыретте улуу азап бар! Аллах (алардын жалгандарын) билет, силер билбейсиңер.]]></translation>
<footnotes></footnotes>
</aya>
<aya number="20">
<translation><![CDATA[Эгер силерге Аллахтын жакшылыгы жана ырайымы болбогондо (анда силерге жаза тез эле келмек) чындыгында Аллах Боорукер, Мээримдүү.]]></translation>
<footnotes></footnotes>
</aya>
<aya number="21">
<translation><![CDATA[Оо, ыйман келтиргендер! Шайтандын (азгырык) жолдоруна ээрчибегиле! Ким шайтандын (азгырык) жолдоруна ээрчисе, (билип алсын) ал бузукулуктарга жана жаман иштерге буюрат. Эгерде силерге Аллахтын жакшылыгы жана ырайымы болбосо, эч качан, (күнөөдөн, шайтандын жолдоруна ээрчүүдөн) силердин эч кимиңер тазалана албайт элеңер. Бирок, Аллах каалаган пендесин (күнөөдөн) тазалайт. Аллах – Угуучу, Билүүчү.]]></translation>
<footnotes></footnotes>
</aya>
<aya number="22">
<translation><![CDATA[Силердин араңардагы артыкчылык (илим) ээлери жана кеңчиликке ээ болгонуңар туугандарына, бей-бечараларга жана Аллах жолунда хижрат кылган кишилерге (садака) бербейм деп ант ичпесин! Тескерисинче, (аларды) кечирсин жана (жамандыгына) жакшылык менен жооп берсин. Аллах силерди кечиришин каалабайсыңарбы? Аллах Кечиримдүү, Мээримдүү.[1]]]></translation>
<footnotes><![CDATA[[1] Бул аят Аиша эненин атасы Абу Бакр Сыддык жөнүндө түшкөн. Ал жалаага кошулган тууганы Мистахга «экинчи кайрымдуулук кылбаймын!» деп ант ичкен эле.]]></footnotes>
</aya>
<aya number="23">
<translation><![CDATA[Чынында, (жамандыкты) оюна да албаган, таза-абийрдүү, ыймандуу кыз-келиндерге («зына кылды» деп, доомат ташын) аткан адамдар дүйнө-акыретте (Аллахтан келген) каргышка калышат жана аларга чоң азап бар.[1]]]></translation>
<footnotes><![CDATA[[1] Бул аят азыркыга чейин Аиша энебизге «зынакер» деген доомат ташын атып келе жаткан жамааттардын каапыр экенине далил болот.]]></footnotes>
</aya>
<aya number="24">
<translation><![CDATA[Ал (Кыямат) Күнү өздөрүнүн тилдери, колдору жана буттары жасаган (жаман) амалдары себептүү аларга каршы күбөлүк берет.]]></translation>
<footnotes></footnotes>
</aya>
<aya number="25">
<translation><![CDATA[Ошол Күнү Аллах алардын акыйкат жазаларын же сыйлыктарын толук берет жана алар Аллахтын анык Акыйкат экенин (ошондуктан, Анын убадасы, эскерткендери жана Андан келген бардык нерселер акыйкат экенин) билишет.]]></translation>
<footnotes></footnotes>
</aya>
<aya number="26">
<translation><![CDATA[Ыплас аялдар ыплас эркектер үчүн, ыплас эркектер ыплас аялдар үчүн. Таза аялдар таза эркектер үчүн, таза эркектер таза аялдар үчүн. Алар (дооматка калган таза адамдар) тигилер (дооматчы ыпластар) айткан нерседен таза. Аларга (Раббиси тарабынан) кечирим жана кереметтүү ырыскы (бейиш) бар.]]></translation>
<footnotes></footnotes>
</aya>
<aya number="27">
<translation><![CDATA[Оо, ыйман келтирген пенделер! Өзүңөрдүн үйүңөрдөн башка үйлөргө, үй ээлеринен уруксат сурамайынча жана салам бермейинче кирбегиле! Ушундай кылууңар силер үчүн жакшы! Балким (жогорудагы буйруктарды) эсиңерге алаарсыңар.]]></translation>
<footnotes></footnotes>
</aya>
<aya number="28">
<translation><![CDATA[Эгер ал үйлөрдүн ичинде эч кимди таппасаңар, качан силерге уруксат берилмейинче аларга кирбегиле! Эгер силерге «кайтып кет» деп айтылса, кайтып кеткиле. Ушул силер үчүн тазараак (жорук). Аллах - жасаган ишиңерди Билүүчү.]]></translation>
<footnotes></footnotes>
</aya>
<aya number="29">
<translation><![CDATA[Бирок, анда (үй-бүлө) жашабаган жана силерге пайда(ланууга мүмкүн болгон мейманкана, кербен сарай сыяктуу жалпы) үйлөргө уруксат сурабай киришиңерде силер үчүн күнөө жок. Аллах силердин жашырганыңарды да, ашкерелегениңерди да билет.]]></translation>
<footnotes></footnotes>
</aya>
<aya number="30">
<translation><![CDATA[(Оо, Мухаммад!) Ыймандуу эркектерге айт: (Бөтөн аялдарды, уяттуу жерлерди кароодон) көздөрүн тыйышсын жана жыныс мүчөлөрүн (зынадан жана бачабаздыктан) сакташсын! Алар үчүн ушул тазараак (жорук). Аллах алардын бардык иштеринен Кабардар!]]></translation>
<footnotes></footnotes>
</aya>
<aya number="31">
<translation><![CDATA[Ыймандуу аялдарга айт: (Бөтөн эркектерди же уяттуу жерлерди кароодон) көздөрүн тыйышсын жана жыныс мүчөлөрүн (зынадан) сакташсын! Көрүнүп турган зыйнатынан (кийиминен) башка зыйнат-тагынчактарын жаап жүрүшсүн! Жоолуктары менен көкүрөктөрүн жабышсын! Зыйнаттарын (моюн, билек сыяктуу зыйнат мүчөлөрүн) көргөзүшпөсүн! Бир гана күйөөлөрүнө же аталарына же күйөөсүнүн аталарына же балдарына же күйөөсүнүн балдарына же ага-инилерине же ага-инилеринин балдарына же эже-сиңдилеринин балдарына же (ишеничтүү) аялдарга же кул-күңдөрүнө же (аялга) кызыгуусу калбаган (картайган) эркек кызматчыларына же аялдардын авраттарынын айырмасын билбеген жаш балдарга (көрүнсө күнөө жок). Жашыруун зыйнаттарын билгизиш үчүн буттарын жерге урбасын![1] Оо, ыймандуулар! Баарыңар Аллахка тообо кылгыла, ажеп эмес жеңишке (бейишке) жетсеңер!]]></translation>
<footnotes><![CDATA[[1] Арабстандык, пакистандык жана индиялык мусулман аялдардын «хал-хал» деген зыйнаты бар. Ал - буттун кызыл ашыгына тагыла турган коңгуроолуу мончок.]]></footnotes>
</aya>
<aya number="32">
<translation><![CDATA[(Оо, ыймандуулар!) Силердин араңардагы бойдокторду, такыба кул-күңдөрүңөрдү үйлөндүргүлө. Эгер (үйлөнүүнү каалагандар) колу жука болсо, Аллах өз берешендиги менен аларды байытат. Аллах (Тааланын жакшылык-берекеттери) кенен, (жана Ал пенделеринин абалын) Билүүчү.]]></translation>
<footnotes></footnotes>
</aya>
<aya number="33">
<translation><![CDATA[(Кембагалдык же башка себеп менен) үйлөнө албай жүргөндөр, качан Аллах аларды Өз кең пейилдиги менен байытканга чейин абийир-намыстарын сакташсын! Кулдарыңардын арасынан (азаттык) келишимин каалагандар болсо, эгер аларда жакшылык (өзүнүн жанын багып кетүүгө кудурет) бар экенин билсеңер, анда алар менен келишим түзө бергиле жана (Аллах) силерге берген Аллахтын мал-дүйнөсүнөн (аларга садака) бергиле. Жана дүйнө байлыгына кызыгып, тазалыкты каалаган күңүңөрдү сойкулукка мажбурлабагыла! Ким аларды (сойкулукка) мажбурласа, (өздөрү каалабай туруп) мажбурлангандан кийин Аллах аларды (зордукка кабылган күңдөрдү) Кечирүүчү, Ырайымдуу.]]></translation>
<footnotes></footnotes>
</aya>
<aya number="34">
<translation><![CDATA[Биз силерге анык аяттарды, өткөн элдердин мисалдарын жана такыба кишилер үчүн эскерме-насааттарды түшүрдүк.]]></translation>
<footnotes></footnotes>
</aya>
<aya number="35">
<translation><![CDATA[Аллах – асмандардын жана Жердин Нуру! Анын Нурунун мисалы, чырак турган бир текче сыяктуу. Чырак-шишенин ичинде, шише болсо кудум эле каухар жылдызы! Ал (чырак) тескейде да эмес, күнгөйдө да эмес (ар дайым нур тийип турган, бийик жерде өскөн) берекеттүү Зайтун дарагы(нын майы) менен жагылат. Анын майы (тунуктугунан улам) от тийбесе деле нур тараткандай болот. (А, эгер от тамызылса) нур үстүнө нур (чачат). Аллах каалаган пендесин Өз нуруна багыттайт. Аллах адамдарга (ушундай) мисалдарды келтирет. Аллах – ар нерсени Билүүчү.]]></translation>
<footnotes></footnotes>
</aya>
<aya number="36">
<translation><![CDATA[(Ал чырак «мечит» деп аталган) үйлөрдө (жагылат). Аллах ал үйлөрдүн (курулушу жана даражасы бийик) көтөрүлүшүнө жана анда Өзүнүн ысымы эскерилишин буюрган. Анын ичинде (ыймандуу адамдар) эртели-кеч Аны (ар кандай кемчилдиктерден) аруулашат.]]></translation>
<footnotes></footnotes>
</aya>
<aya number="37">
<translation><![CDATA[(Ал) эр-азаматтарды Аллахтын зикиринен, намаз окуудан жана зекет берүүдөн соода дагы, алды-сатты дагы алаксыта албайт! (Анткени,) алар көздөр жана жүрөктөр (коркуу менен үмүттүн ортосунда ары-бери) оодарылып кала турган Күндөн (Кыяматтан) коркушат.]]></translation>
<footnotes></footnotes>
</aya>
<aya number="38">
<translation><![CDATA[(Мунун себеби) Аллах аларды жасаган амалдарынын эң жакшылары менен сыйлашы жана Өзүнүн берешендиги менен аларды(н соопторуна сооп) кошуп бериши үчүн. Аллах каалаган пендесине эсепсиз ырыскы берет.]]></translation>
<footnotes></footnotes>
</aya>
<aya number="39">
<translation><![CDATA[Каапырлардын амалдары болсо, чөлдөгү закым сыяктуу. Суусаган адам аны суу деп ойлойт. Качан ага («жетип») барса эч нерсе таппай калат. Өзүнүн алдында (Кыяматта) Аллахты гана табат. Анан Аллах аны менен толук эсептешет. Аллах тез эсептешүүчү.[1]]]></translation>
<footnotes><![CDATA[[1] Каапыр адамдар бул дүйнөдө кайрымдуулук кылышы, өзүнүн оюнда сооп деп эсептеген иштерди жасашы мүмкүн. Кээ бирлери бул иштери менен маашырланып жүрүп өлүп кетишет. Бирок, аятта айтылгандай, каапырдын амалы – закым. Кыяматта аны өз оюндагы сооп-сыйлыктар эмес, Аллах күтүп турган болот, бардык иштерди ыймансыз жасаганына толук жаза берүү үчүн.]]></footnotes>
</aya>
<aya number="40">
<translation><![CDATA[Же болбосо (каапырдын кылган иш-аракеттери) терең деңиз түбүндөгү караңгылыктарга окшойт. Аны толкундар орогон. Толкундардын үстүнөн дагы толкун орогон, анын үстүнөн (кара) булут (каптаган). Кабат-кабат караңгылыктар! Эгер (ошол абалда суудан) колун чыгарса да аны көрө албайт. Аллах кимге нур (ыйман) бербесе, ал (ар кандай) нурдан куржалак![1]]]></translation>
<footnotes><![CDATA[[1] Каапырлардын ой-пикирин, акыл-эсин ширк, адашуу, бузукулуктар сыяктуу караңгылыктар ороп алган. Качан алар Аллахтын Нуру – Куранга кайрылбаса, эч качан чындыкты көрө албайт.]]></footnotes>
</aya>
<aya number="41">
<translation><![CDATA[(Оо, Мухаммад!) Аллахка асмандардагы жана Жердеги бардык нерселер (жадагалса,) асманда сап тартып ушкан куштар(га чейин) тасбих айтканын (аруулаганын) билбедиңби? (Алардын) ар бири (Аллахка жалбараар) дубасын жана тасбихин билет. Аллах алардын эмне кылып жаткандарын Билүүчү!]]></translation>
<footnotes></footnotes>
</aya>
<aya number="42">
<translation><![CDATA[Асмандар жана Жер падышалыгы Аллахка таандык! (Кыяматта) кайтып баруу – Аллахка!]]></translation>
<footnotes></footnotes>
</aya>
<aya number="43">
<translation><![CDATA[Көрбөйсүңбү, Аллах булуттарды (каалаган багытына) айдап, кийин аларды чогултат жана түрмөк-түрмөк кылып койот. Кийин сен алардын арасынан жамгыр чыкканын көрөсүң. (Аллах) асмандан: андагы (булут) тоолорунан мөндүр жаадырып, аны менен каалаган пенделерине (апаат же пайда) жеткирет жана аны каалаган пенделеринен буруп жиберет. Анын (булуттун) чагылганынын нуру көздөрдү көр кылып жиберчүдөй болот.]]></translation>
<footnotes></footnotes>
</aya>
<aya number="44">
<translation><![CDATA[Аллах түн менен күндүздү алмаштырып турат. Албетте, мында акылдуулар үчүн (Аллахтын кудуретин тааныткан) сабак бар.]]></translation>
<footnotes></footnotes>
</aya>
<aya number="45">
<translation><![CDATA[Аллах баардык жан-жаныбарды суудан жаратты. Алардын кээ бири сойлоп жүрөт, кээ бири эки буттап жүрөт, кээ бирлери төрт бут менен басат. Аллах каалаган нерсесин (каалагандай) жаратат. Аллах ар нерсеге Кудуреттүү.]]></translation>
<footnotes></footnotes>
</aya>
<aya number="46">
<translation><![CDATA[Биз (Куранда чындыкка багыттоочу) анык аяттарды түшүрдүк. Аллах каалаган пендесин туура жолго баштайт.]]></translation>
<footnotes></footnotes>
</aya>
<aya number="47">
<translation><![CDATA[Алар «Биз Аллахка, пайгамбарга ыйман келтирдик жана (экөөсүнүн буйруктарына) моюн сундук» дешет. Кийин, дал ушундан кийин (каалоолоруна ылайык келбеген буйруктарды аткарууга келгенде) алардын кээ бир тайпалары жүз буруп кетишет. Алар ыймандуу эмес!]]></translation>
<footnotes></footnotes>
</aya>
<aya number="48">
<translation><![CDATA[Эгер араларында өкүм кылуу үчүн Аллахка жана пайгамбарына чакырылса, капыстан бир топтору тескери басып кетишет.]]></translation>
<footnotes></footnotes>
</aya>
<aya number="49">
<translation><![CDATA[Эгерде (талаштагы) чындык алар тарапта болсо, пайгамбарга баш ийип келишет.]]></translation>
<footnotes></footnotes>
</aya>
<aya number="50">
<translation><![CDATA[Алардын жүрөгүндө илдет (эки жүздүүлүк) барбы? Же (Мухаммаддын пайгамбар экенинен) шектеништиби же болбосо, Аллах менен пайгамбары зулум кылат деп коркушабы? Жок! Алардын өздөрү залымдар!]]></translation>
<footnotes></footnotes>
</aya>
<aya number="51">
<translation><![CDATA[Ал эми, араларында өкүм кылуу үчүн Аллах жана пайгамбарына чакырылган кездеги ыймандуулардын сөзү: «Уктук жана моюн сундук» деп айтуу (гана болушу кажет). Дал ошолор гана жеңишке (бейишке) жетүүчүлөр!]]></translation>
<footnotes></footnotes>
</aya>
<aya number="52">
<translation><![CDATA[Ким Аллахка жана пайгамбарына моюн сунса, Аллахтан корксо жана такыба кылса, дал ошолор жеңишке жетүүчүлөр!]]></translation>
<footnotes></footnotes>
</aya>
<aya number="53">
<translation><![CDATA[Эгер сен аларга (эки жүздүүлөргө «Мени менен урушка чыккыла!» деп) буюрсаң, «албетте, чыгабыз!» деп, Аллахтын аты менен, жан үрөп ант ичишет. (Аларга) айт: «(жалгандан) ант ичпегиле. (Силердин) моюн сунууңар белгилүү.[1] Аллах эмне амал кылганыңардан Кабардар».]]></translation>
<footnotes><![CDATA[[1] Башкача айтканда: тилиңер менен эле «моюн сундум» дейсиңер.]]></footnotes>
</aya>
<aya number="54">
<translation><![CDATA[(Оо, пайгамбар, адамдарга) айткын: «Аллахка моюн сунгула жана пайгамбарга моюн сунгула! Эгер жүз үйүрсөңөр, пайгамбарга өз милдети, силерге өз милдетиңер.[1] Эгер ага моюн сунсаңар анда, туура жолго түшөсүңөр. Пайгамбардын мойнунда анык жеткирүүдөн башка (милдет) жок.]]></translation>
<footnotes><![CDATA[[1] Адамдар кабыл алса-албаса, пайгамбардын милдети Аллахтан берилген акыйкат динди адамдарга жеткирүү. Ал эми, ал акыйкатты уккан адамдардын милдети укканына амал кылуу. Экөө тең Аллахтын алдында өз милдетинен жооп беришет.]]></footnotes>
</aya>
<aya number="55">
<translation><![CDATA[Аллах силердин араңардагы ыйман келтирген жана жакшы амалдарды аткарган адамдарды жер жүзүнө башкаруучу кылууну убада берди, мурдагы (ушундай) кишилерди башкаруучу кылганы сыяктуу. Жана аларга Өзү ыраазы болгон диндерин бекемдеп берүүнү, коркунучтарынан кийин (анысын) тынчтыкка алмаштырып берүүнү (да убада берди жана мындай шарт койду:) «Менин Өзүмө гана ибадат кылышат, Мага эч нерсени шерик кылышпайт». Ким ушундан кийин каапыр болсо, ошолор гана бузукулар.[1]]]></translation>
<footnotes><![CDATA[[1] Тафсийрул Муяссар]]></footnotes>
</aya>
<aya number="56">
<translation><![CDATA[Жана (силер оо, момундар) намазды (так) аткаргыла, зекетти бергиле жана пайгамбарга моюн сунгула! Ажеп эмес (Аллахтын) ырайымына бөлөнсөңөр!]]></translation>
<footnotes></footnotes>
</aya>
<aya number="57">
<translation><![CDATA[(Оо, Мухаммад!) Каапырлар жер бетинде Аллахтан качып кутулат деп ойлобо! (Акыретте болсо) алардын жайы тозокто! Кандай жаман акыбет!]]></translation>
<footnotes></footnotes>
</aya>
<aya number="58">
<translation><![CDATA[Оо, ыйман келтиргендер! Кулдарыңар менен күңдөрүңөр жана эрезеге жетпеген бөбөктөрүңөр (силердин бөлмөгө кирүү үчүн) үч маал уруксат сурашсын:[1] Багымдат намазынан мурун (сырткы кийимиңерди кийе электе), Бешим убактысында(гы ысыктан) чечинип алганыңарда жана Куптан намазынан кийин (жатаарда). Ушул үч убак силер үчүн аврат (кийимсиз) болгон учурлар. Бул үч убактан башка убактарда (уруксатсыз кирсе) силерге да, аларга да күнөө жок. Алар силерге: бири-бириңерге аралашып жүрө бересиңер. Аллах силерге (өкүм) аяттарын мына ушинтип баяндайт. Аллах - Билүүчү, Даанышман.]]></translation>
<footnotes><![CDATA[[1] Ал эми, азат адамдар менен эрезеге жеткен балдар ар кайсы убакытта уруксат сурап кириши кажет. Бул аятта кул-күңдөр менен бөбөктөрдү атайын ажыратып айтылганынын себеби, кул-күңдөр ар дайым кызматта, ал эми, бөбөктөр ар убакта ата-эне менен бирге болушат.]]></footnotes>
</aya>
<aya number="59">
<translation><![CDATA[Эгер силердин бөбөктөр эрезе жашына жетсе, алардан мурдагылар (чоңдор) сыяктуу (ар убакта) уруксат сурашсын. Аллах силерге аяттарын мына ушинтип (айкын) баяндайт. Аллах Билүүчү, Даанышман.]]></translation>
<footnotes></footnotes>
</aya>
<aya number="60">
<translation><![CDATA[Аялдардын арасынан никеден үмүт үзүп, олтуруп (картайып) калгандары үчүн зыйнат-жасалгалары менен ачылып-чачылбаган абалда (чоң жоолук жана хижап-халат сыяктуу сырткы) кийимдеринин кээ бирин (махрам эместердин алдында) чечип коюусунда күнөө жок. (Бирок,) эгер (чечүүдөн) ыйба кылышса өздөрүнө жакшы. Аллах Угуучу, Билүүчү.]]></translation>
<footnotes></footnotes>
</aya>
<aya number="61">
<translation><![CDATA[(Жихад жана ушул сыяктуу парыз амалдарды аткара албай калган) сокурларга, чолокторго жана оорулууларга күнөө жок. Жана силер үчүн (оо, ыймандуулар) өз үйүңөрдөн же атаңардын үйүнөн же апаңардын үйүнөн же ага-иниңердин үйүнөн же эже-карындаштарыңардын үйүнөн же абаңардын үйүнөн же апчеңердин үйүнөн же таякеңердин үйүнөн же таежеңердин үйүнөн же ачкычы колуңарга (ишенип) тапшырылган үйлөрдөн же дос-жарандарыңардын үйүнөн (уруксатсыз) тамактанууңарда күнөө жок. (Ошондой эле,) чогуу же бөлүнүп тамактанууңарда да күнөө жок. Эгер үйлөргө кирсеңер (мусулмандар бири-бириңерге эгерде үйдө эч ким жок болсо) өзүңөргө Аллахтын алдынан келген, таза, берекеттүү саламды бергиле.[1] Аллах силерге аяттарын ушинтип баяндайт. Балким акыл жүргүзөрсүңөр!]]></translation>
<footnotes><![CDATA[[1] Аллахтын алдынан келген, б. а. Аллах таала үйрөткөн таза, берекеттүү салам, эгер үйдө киши болсо «Ассаламу алайкум ва рохматуллохи ва барокатуху» деп айтылат. Ал эми,үйдө эч ким жок болсо «Ассаламу алайна ва ала ибадиллахис-солихийн» деп, киргендер өздөрүнө салам айтышат.]]></footnotes>
</aya>
<aya number="62">
<translation><![CDATA[(Чыныгы) ыймандуулар – Аллахка жана Анын пайгамбарына ыйман келтирген адамдар. Качан алар (мусулмандарга) пайдалуу бир иштин үстүндө пайгамбар менен бирге болушса, андан уруксат сурамайынча кетип калышпайт. (Оо, Мухаммад!) Чынында, сенден уруксат сураган адамдар Аллахка жана Анын пайгамбарына (чын ыклас менен) ишенгендер! Эгер алар кээ бир иштерине уруксат сурашса, алардан каалаганыңа уруксат бер жана алардын күнөөлөрүн кечирүүсүн Аллахтан сура. Чынында, Аллах Кечиримдүү, Мээримдүү.]]></translation>
<footnotes></footnotes>
</aya>
<aya number="63">
<translation><![CDATA[(Оо, ыйман келтиргендер!) Өз араңарда пайгамбарга кайрылууну бири-бириңерге кайрылган сыяктуу (жөнөкөй) кылып албагыла! Аллах силердин араңардагы байкатпай, уруксатсыз чыгып кете турган адамдарды жакшы билет. Пайгамбардын буйругуна каршы иш жасагандар баштарына балээ же жан ооруткан азап түшүп калуусунан абайлашсын!]]></translation>
<footnotes></footnotes>
</aya>
<aya number="64">
<translation><![CDATA[Эсиңерде болсун! Асмандардагы жана жердеги нерселердин баары Аллахтын мүлкү. Ал силер эмне иш үстүндө экениңерди билет. Ал эми, (пенделер) Өзүнө кайтарыла турган (Кыямат) күнү болсо, аларга (бардык) иштеринин кабарын билдирет. Аллах - бардык нерселерди Билүүчү.]]></translation>
<footnotes></footnotes>
</aya>
</sura>
<sura number="25">
<aya number="1">
<translation><![CDATA[Ааламдарга (инсан жана жин ааламына) эскертүүчү болсун деп, пендесине (Мухаммадга, чындык менен жалганды) Ажыратуучуну (Куранды) түшүргөн Аллах Улук-Берекеттүү!]]></translation>
<footnotes></footnotes>
</aya>
<aya number="2">
<translation><![CDATA[Ал асмандардын жана Жердин падышасы, Өзүнө бала тутпаган, мүлкүндө шериги болбогон жана ар бир нерсени эң назик ченем-өлчөм менен жараткан Зат!]]></translation>
<footnotes></footnotes>
</aya>
<aya number="3">
<translation><![CDATA[(Мушриктер болсо) Андан (Аллах тааладан) башка, эч нерсени жарата албай турган, өздөрү жаратылган, өздөрүнө пайда дагы, зыян дагы жеткире албаган, не өлтүрүү, не тирилтүү, не (өлгөндөргө) кайра жан берүү колунан келбей турган нерселерди кудай тутуп алышты!]]></translation>
<footnotes></footnotes>
</aya>
<aya number="4">
<translation><![CDATA[Каапырлар (Куран жөнүндө): «Бул – жалган! Аны (Мухаммад) өзү ойлоп чыгарган жана ага башкалар жардам беришкен» деп, (акыйкатка) зулумдук кылышты жана жалган күбөлүк беришти.]]></translation>
<footnotes></footnotes>
</aya>
<aya number="5">
<translation><![CDATA[Жана «Бул байыркылардын жомогу, аны (Мухаммад) жаздырып алган жана алар ага эртели-кеч (бирөөлөр тарабынан) айтып турулган» дешти.]]></translation>
<footnotes></footnotes>
</aya>
<aya number="6">
<translation><![CDATA[(Оо, Мухаммад, аларга) айткын: «Аны (Куранды мага) асмандардагы жана жердеги (бардык) сырды билген Зат (Аллах) түшүрдү. Ал Кечирүүчү, Мээримдүү».[1]]]></translation>
<footnotes><![CDATA[[1] Эгер каапырлар Куранга каршылыгын токтотуп, тообо кылып, ыйман келтиришсе, Аллах Кечирүүчү, Ырайымдуу.]]></footnotes>
</aya>
<aya number="7">
<translation><![CDATA[(Мушриктер) айтышты: «Бул эмне деген пайгамбар?! Тамак-аш жейт, базарларда жүрөт?! Эгер ага, аны менен бирге (элдерди) эскертүүчү бир периште түшүрүлсө,]]></translation>
<footnotes></footnotes>
</aya>
<aya number="8">
<translation><![CDATA[же ага (асмандан) казына ташталса, же болбосо, андан жей турган (мөмөлүү) бак болсо..., (бул башка кеп). Залым (каапыр) болгондор (дагы): «(Эй, адамдар) силер сыйкырланган кишиге ээрчип жатасыңар!» - дешти.]]></translation>
<footnotes></footnotes>
</aya>
<aya number="9">
<translation><![CDATA[Карачы (оо, Мухаммад!) алар сага кандай мисалдарды келтирип (эмнелерге окшотуп) жатышат. Алар адашып кетишти! Эми (эч качан туура) жолду таба алышпайт.]]></translation>
<footnotes></footnotes>
</aya>
<aya number="10">
<translation><![CDATA[Эгер кааласа сага мындан да жакшыраак, түбүнөн дарыялар агып турган бактарды жана (бийик, кооздолгон) хансарайларды жасап бере ала турган Аллах Улук-Берекеттүү![1]]]></translation>
<footnotes><![CDATA[[1] Ал эгер кааласа Сулайман, Дауд пайгамбарларга берген сыяктуу бак-бостондорду, сарайларды Мухаммад саллаллоху алайхи ва салламга да бермек. Бирок, кимисинин кандай пайгамбар болуусун Ал Өзү билет. Ал Өз ишинен эч кимге эсеп бербейт.]]></footnotes>
</aya>
<aya number="11">
<translation><![CDATA[Жок! (Каапырлар) Кыяматты (тап-такыр) жалганга чыгарышты! Бирок, Биз кыяматты «жалган» дегендерге тозокту даярдап койгонбуз.]]></translation>
<footnotes></footnotes>
</aya>
<aya number="12">
<translation><![CDATA[Тозок аларды алыс жерден көргөндө эле, анын (тозоктун) ачууланып айкырганын угушат.[1]]]></translation>
<footnotes><![CDATA[[1] Каапырларды Аллах жек көргөнү үчүн тозок да жек көрүп, алыстан буларды көргөндө эле өкүрүп, кутуруп, алоолору асмандап, кайнап күтүп алат.]]></footnotes>
</aya>
<aya number="13">
<translation><![CDATA[Анан алар тозоктун (ортосундагы) тар жерге, кишенделген абалда ташталганда, ошол жерде өздөрүнө өлүм тилеп калышат.]]></translation>
<footnotes></footnotes>
</aya>
<aya number="14">
<translation><![CDATA[Ал Күнү өлүмдү бир жолу эмес, көп жолу чакырасыңар!]]></translation>
<footnotes></footnotes>
</aya>
<aya number="15">
<translation><![CDATA[(Ошондо, оо, Мухаммад,) сен аларга «Ушул жакшыбы же такыба кишилерге убада кылынган түбөлүк бейиш жакшы беле?» деп айткын. Ал (бейиш) такыба адамдардын кайта турган (түбөлүк) жайлары жана сыйлыктары!]]></translation>
<footnotes></footnotes>
</aya>
<aya number="16">
<translation><![CDATA[Ал жерде алар үчүн каалаган нерселери даяр. (Алар анда) түбөлүккө калышат. (Бул) Раббиң Өз милдетине алган жоопкерчиликтүү убада болчу.[1]]]></translation>
<footnotes><![CDATA[[1] Аллах таала Өз пенделерине «Эгер такыба болсоңор бейишке чыгарамын» деп убада берип, жоопкерчилигин алган, эми ошону аткарып жатат.]]></footnotes>
</aya>
<aya number="17">
<translation><![CDATA[(Аллах) аларды жана алар ибадат кылган Аллахтан башка «кудайларды» (бир жерге) чогулткан күндө: «(Эй, жалган кудайлар!) Менин мына бул пенделеримди («мага ибадат кыласыңар» деп) силер адаштырдыңарбы?! Же алар өздөрү адашып кетиштиби» - дейт.[1]]]></translation>
<footnotes><![CDATA[[1] Кыяматта мушриктер Аллахка шерик, бала, ортомчу деп ойлогон бардык «кудайларды» ал тоо-ташпы, бут-идолбу, даракпы, мазарбы, арбакпы, жинби, периштеби же Исабы.., баардыгын Аллах чогултуп, аларды «кудай» деп сыйынган адамдарга беттештирип, Өзү билип турса да, моюндарына коюш үчүн ушул суроону берет.]]></footnotes>
</aya>
<aya number="18">
<translation><![CDATA[Алар айтышат: «Сен (Оо, Жараткан, шериги жана баласы бар болуудан) Тазасың! Сенден башканы башкаруучу-коргоочу кылуу бизге ылайык эмес! Бирок, Сен аларды жана алардын ата-бабаларын (дүйнөдө көп байлык менен) пайдалантырган элең, натыйжада зикирди (Сени эстөөнү) унутушту жана (бизди сага шерик кылып алышып) өлүмгө (тозокко) ылайык болуп калышты!».]]></translation>
<footnotes></footnotes>
</aya>
<aya number="19">
<translation><![CDATA[(Эй, Мушриктер! Мына, «кудайыңар») силер айткан сөздөрдү «жалган» деди. Эми силер (өзүңөрдөн азапты) буруп жиберүүгө да («кудайыңардан») жардам алууга да жетише албайсыңар. Силерден ким (акыйкатты четке кагып) зулумдук кылган болсо, ага чоң азапты таттырабыз!]]></translation>
<footnotes></footnotes>
</aya>
<aya number="20">
<translation><![CDATA[(Оо, Мухаммад!) Сенден мурун Биз жиберген бардык пайгамбарлар тамак-аш жеп, базарларда жүрүшкөн. Биз бирөөңөрдү бирөөңөргө сыноо кылып койдук. (Бул сыноолорго) сабыр кыла аласыңарбы?[1] Сенин Раббиң (бардыгын) Көрүүчү!]]></translation>
<footnotes><![CDATA[[1] Пайгамбарлар элдерге сыноо. Себеби, кээ бирөөлөр «Пайгамбар деген базарда жүрөт бекен?» деп, сыноодон кулап калышкан. Пайгамбарлардын өзүнө элдерди чакыруу (даават) иши сыноо. Кембагалга байлык сыноо, байларга кедейлик сыноо..., Кыскасы, бул дүйнө баштан-аяк сыноо.]]></footnotes>
</aya>
<aya number="21">
<translation><![CDATA[Бизге жолугууну үмүт кылбаган (ыймансыз) адамдар «Эгер бизге периште түшсө же Раббибизди (өз көзүбүз менен) көрсөк (ошондо гана ыйман келтирмекпиз)» - дешет.[1] Алар өздөрүнчө текеберленип жана аябай таш-жүрөк болуп кетишкен.]]></translation>
<footnotes><![CDATA[[1] Алар «бизге периштеден пайгамбар келсе, же адам пайгамбардын жанында периште жардамчысы болмоюнча жана Аллах бизге көрүнмөйүнчө Мухаммадка ыйман келтирбейбиз» дешти. Эми, алардын ыйман келтириши үчүн Аллахтын Өзү келип, «Мухаммадды мен жибергеним ырас» деп тастыктап кетиши керек экен. Бул алардын жүрөгүнөн чыккан сөз эмес. Алар периштелерди, өздөрүнө тастыктоочу же пайгамбар болуп келгенин эч качан көрүшпөйт. Көргөн мезгилде башкачараак абалда көрүшөт: 1) Жан алгыч периште келип, кыйнап, жанын сууруп жатканда, 2) Мүрзөгө коюлганда Мункар жана Накир деген эки периште суракка тартканда, тили сөзгө келбей, чулдурап калгандан кийин баштарына союл менен чаап азап беришкенде, 3) Кайра тирилгенде беттери менен сүйрөп, түртүп, кордоп, сурак майданына периштелер айдап барганда, 4) Тозок периштелери жан ооруткан азаптын түрүн көргөзгөндө.]]></footnotes>
</aya>
<aya number="22">
<translation><![CDATA[Периштелерди көргөн ошол (кыямат) күнү, күнөөкөр адамдарга жакшы кабар болбойт. (Аларга периштелер:) «(Силер үчүн бейиш) тап-такыр арам!» – дешет.]]></translation>
<footnotes></footnotes>
</aya>
<aya number="23">
<translation><![CDATA[Жана Биз алар (сооп деп ойлоп) жасаган (кайрымдуулук) иштерге келдик жана аны күндүн нуруна чагылышып көрүнгөн жеңил сапырылган чаңдай кылып таштадык!]]></translation>
<footnotes></footnotes>
</aya>
<aya number="24">
<translation><![CDATA[Ошол Күнү (Аллахка ыйман келтирип, жакшы амал кылган) бейиш ээлери эң сонун орундарда, эң мыкты эс алуу жайларында болушат.]]></translation>
<footnotes></footnotes>
</aya>
<aya number="25">
<translation><![CDATA[Жана ак булуттуу асман жарылган жана периштелер түшүп келген Күнү,]]></translation>
<footnotes></footnotes>
</aya>
<aya number="26">
<translation><![CDATA[Дал ошол (Кыямат) Күнү чыныгы мүлк-бийлик чексиз Ырайымдууга (Аллахка) гана таандык болот. Жана ал күндө каапырларга оор болот.]]></translation>
<footnotes></footnotes>
</aya>
<aya number="27">
<translation><![CDATA[Ал күнү залымдар (каапырлар) эки колун(ун манжаларын) тиштеп: «Атаганат, (дүйнөдө) пайгамбар менен (бир) жолду кармаган болсом кана!]]></translation>
<footnotes></footnotes>
</aya>
<aya number="28">
<translation><![CDATA[Шорум курусун-ай! Баланчаны[1] дос кылбай эле койсом болмок экен!]]></translation>
<footnotes><![CDATA[[1] «Баланча» деп өзүн азгырган «досторунун» атын айтат. Ал досу «жин-шайтандардан» да болушу мүмкүн.]]></footnotes>
</aya>
<aya number="29">
<translation><![CDATA[Ал мени, мага келген зикирден (Курандан) адаштырды! Шайтан инсанды жардамсыз таштап коёт турбайбы!» дешет.]]></translation>
<footnotes></footnotes>
</aya>
<aya number="30">
<translation><![CDATA[Пайгамбар (Мухаммад) айтты: «Оо, Раббим! Менин коомум (Курайш) мына бул Куранды (арттарына) таштап коюшту.]]></translation>
<footnotes></footnotes>
</aya>
<aya number="31">
<translation><![CDATA[Ошондой. Биз ар бир пайгамбарга күнөөкөр адамдардан душман кылып койдук. Бирок, жол башчы жана жардамчы болууга Раббиңдин Өзү жетиштүү!]]></translation>
<footnotes></footnotes>
</aya>
<aya number="32">
<translation><![CDATA[Каапырлар «Эгер Куран (Мухаммадга бөлүк-бөлүк болбой) бир бүтүн болуп түшсө экен» - дешет. Биз сенин жүрөгүңдү кубаттандыруу үчүн (аны бөлүп-бөлүп түшүрдүк) жана аны (Курандын түшүүсүн) бөлүк-бөлүк кылдык.[1]]]></translation>
<footnotes><![CDATA[[1] Ар бир түшкөн аят, мушриктердин кежирленген көктүгүнөн же башка бир себеп менен капаланган, чарчаган пайгамбарыбыздын жүрөгүнө дем, кубат болор эле. Куранды пайгамбардын жана анын коомунун абалына жана реалдуу турмуштун окуяларына байланыштырып, биринин артынан бирин түшүрүү Аллах тааланын чоң Даанышмандыгы.]]></footnotes>
</aya>
<aya number="33">
<translation><![CDATA[Алар (мушриктер өз пикирин тастыктоо үчүн кайдагы бир) мисалдарды сага келтирчү болсо, Биз сага Акыйкатты (Куранды) жана (анын аяттары үчүн) эң жакшы түшүндүрмөлөрдү келтиребиз.]]></translation>
<footnotes></footnotes>
</aya>
<aya number="34">
<translation><![CDATA[(Периштелер тарабынан) жүздөрү менен (сүйрөлүп) тозокко чогултула турган адамдар..., ошолор гана эң жаман орундагы, эң адашкан жолдогу адамдар!]]></translation>
<footnotes></footnotes>
</aya>
<aya number="35">
<translation><![CDATA[Биз Мусага Китепти (Тооратты) бердик жана бир тууганы Харунду аны менен бирге: ага жардамчы кылдык.]]></translation>
<footnotes></footnotes>
</aya>
<aya number="36">
<translation><![CDATA[Анан: «Экөөң Биздин аяттарыбызды жалган деген (каапыр) коомго бар(ып аларды динге чакыргыла)» дедик. (Экөө буйрукту аткарып, Фараон жана анын коомуна барып, аларды ыйманга чакырды. Бирок алар текеберленип, акыйкатты жалганга чыгарганда) аларды (деңизге чөктүрүп) бирин калтырбай кыйраттык.]]></translation>
<footnotes></footnotes>
</aya>
<aya number="37">
<translation><![CDATA[Нухтун коомун дагы пайгамбарларды[1] «жалганчы» дешкенде (топон суу жиберип) чөктүрүп, адамдар үчүн ибарат-сабак кылып койдук.Биз залимдерге жан ооруткан азапты даярдап койдук.]]></translation>
<footnotes><![CDATA[[1] Кайсы коом бир гана пайгамбарды жалганчы десе, бардык пайгамбарларды жалганчы дегенге жатат. Буга далил – Нухтун коому анын бир өзүн жалганчы десе да Аллах таала бизге «Пайгамбарларды» деп баян кылууда.]]></footnotes>
</aya>
<aya number="38">
<translation><![CDATA[Аад, Самуд (элдерин), «кудук ээлерин» жана ушулардын аралыгындагы (башка) көп муундарды (каапырчылыгы себептүү кыйраттык).]]></translation>
<footnotes></footnotes>
</aya>
<aya number="39">
<translation><![CDATA[Биз алардын баарына мисал-далилдерди келтиргенбиз (моюн толгогондон кийин гана) бардыгын кырып-жоюп жибердик! (Кырылган элдерден бири Лут пайгамбардын коому болчу. Алардын башына таш жамгыры жаап кыйраган).]]></translation>
<footnotes></footnotes>
</aya>
<aya number="40">
<translation><![CDATA[Алар (Мекке мушриктери) балээ (таш) жамгыры жаадырылган шаарга келген эле го! Эмне, аны(н кесепеттерин) көрбөй жатышабы?! Жок, (көрүшкөн, бирок) алар кайра тирилүүгө ишенишпейт.]]></translation>
<footnotes></footnotes>
</aya>
<aya number="41">
<translation><![CDATA[Эгер алар сени көрүшсө, келеке кылышып: «Аллах пайгамбар кылып жиберген (баякы неме) ушулбу?]]></translation>
<footnotes></footnotes>
</aya>
<aya number="42">
<translation><![CDATA[Ал бизди кудайларыбыздан азгырып жибере жаздабадыбы! Эгер бир аз аларга (кудайларыбызга) сабыр кылып турбаганда (азгырып жибермек экен)» – дешти. Жакында (тозоктогу) азапты өз көздөрү менен көргөн кезде ким туура жолдон адашуучурак экенин билип алышат.]]></translation>
<footnotes></footnotes>
</aya>
<aya number="43">
<translation><![CDATA[(Оо, Мухаммад!) Өзүнүн каалоосун кудай кылып алган адамды(н бул айткандарын) карабайсынбы! Эми сен ага өкүл (көзөмөлдөөчү) болосуңбу?![1]]]></translation>
<footnotes><![CDATA[[1] Ал ыпылас сөздөрү менен өзүнө тозокту анык кылып алды. Эми сен аны жөн кой. Сен көзөмөлчү эмессиң. Болгону, эскертүүчүсүң. Аны менен Аллах Өзү эсептешип алат.]]></footnotes>
</aya>
<aya number="44">
<translation><![CDATA[Же болбосо алардан көпчүлүгү угат, акылдарын иштетет деп ойлойсуңбу? Алар айбан сыяктуу болуп калган. Жок! Алар (жүргөн жолунда) айбандан да адашуучураак![1]]]></translation>
<footnotes><![CDATA[[1] Айбанды чабан кайда айдаса, ошол тарапка басат. Өзүнө зыян болчу жерлерди, себептерди билет жана андан абайлайт. Булар болсо, түз эле өзүн отко урууда!]]></footnotes>
</aya>
<aya number="45">
<translation><![CDATA[(Оо, Мухаммад!) Раббиңди(н кудуретин) көрбөйсүңбү: (жер бетине) кантип көлөкөнү (таң аткандан күн чыкканга чейинки аралыкта) жайып койду. Эгер кааласа аны жылбай турган кылып коймок. Кийин Биз ага күндү далил кылдык.[1]]]></translation>
<footnotes><![CDATA[[1] Эгер Күн болбосо, таңкы күңүрттүк билинмек эмес.]]></footnotes>
</aya>
<aya number="46">
<translation><![CDATA[Кийин Биз акырындык менен аны (көлөкөнү) жыйнап алабыз.[1]]]></translation>
<footnotes><![CDATA[[1] Күн көтөрүлгөн сайын көлөкө жыйналып, чегинип барат.]]></footnotes>
</aya>
<aya number="47">
<translation><![CDATA[Ал силерге түндү кийим, уйкуну ырахат (эс алуу) кылып койду. Жана эрте мененки убакытты тирилүү (учуру) кылды.]]></translation>
<footnotes></footnotes>
</aya>
<aya number="48">
<translation><![CDATA[Жана Ал Өз ырайымынын (жамгырдын) астынан, кубаныч кабарчысы катары шамалдарды жиберди. Жана Биз асмандан таза суу түшүрдүк,]]></translation>
<footnotes></footnotes>
</aya>
<aya number="49">
<translation><![CDATA[аны менен өлүк шаарларды тирилтүү үчүн жана Өзүбүз жараткан көп адамдар менен айбандарды сугаруу үчүн.]]></translation>
<footnotes></footnotes>
</aya>
<aya number="50">
<translation><![CDATA[Биз аны (Куран аяттарын) алардын арасында ар түрдүү (ыкмалар менен) баян кылдык, акыл-насаат алуулары үчүн. Бирок, көпчүлүк адамдар каапырлыктан башкасына ыраазы болушпады.]]></translation>
<footnotes></footnotes>
</aya>
<aya number="51">
<translation><![CDATA[Эгер кааласак Биз ар бир шаарга (бирден) эскертүүчү пайгамбар жибермекпиз.[1]]]></translation>
<footnotes><![CDATA[[1] Бирок, Аллах таала Мухаммад саллаллоху алайхи ва салламды бүт ааламдар үчүн жиберүүнү каалады.]]></footnotes>
</aya>
<aya number="52">
<translation><![CDATA[(Оо, Мухаммад!) Каапырларга моюн сунба жана аларга (Куран) менен чоң жихад кыл!]]></translation>
<footnotes></footnotes>
</aya>
<aya number="53">
<translation><![CDATA[Ал (Аллах) эки деңизди (жанаша) агызып койду. Мунусу (дарыя) ширин-даамдуу, анысы (деңиз) шор-кычкыл. Жана экөөсүнүн арасына (бирин-бири бузбай, бирин экинчисине аралаштырбай турган, көрүнбөгөн) бекем тосмо кылды.[1]]]></translation>
<footnotes><![CDATA[[1] «Көрүнбөгөн тосмо» - бул эки суунун составынын бири бирине аралашып кетишине тоскоолдук кыла турган элементтер. «Бекем-бышык парда» бул кадимки эле жээк-тосуктар.]]></footnotes>
</aya>
<aya number="54">
<translation><![CDATA[Ал адамды суудан жараткан жана аны тууган-урук, куда-сөөк кылып койгон Зат. Сенин Раббиң (ар нерсеге) Кудуреттүү.]]></translation>
<footnotes></footnotes>
</aya>
<aya number="55">
<translation><![CDATA[Алар (мушриктер) Аллахтан башка өздөрүнө не пайда, не зыян жеткире албай турган «кудайларга» ибадат кылышат. Каапыр (жараткан) Раббисине каршы (шайтанга) жардамчы болду.]]></translation>
<footnotes></footnotes>
</aya>
<aya number="56">
<translation><![CDATA[Биз сени (ыймандууларга бейиштин) сүйүнүч, (Аллахка баш ийбегендерге тозоктон) эскертүү кабарын берүүчү кылып жибергенбиз.]]></translation>
<footnotes></footnotes>
</aya>
<aya number="57">
<translation><![CDATA[Айткын: «Мен ал (кабар жеткирүүчүлүгүм) үчүн силерден акы сурабаймын. Ал эми, кимде-ким (садака берүү менен) Раббисине жол тутууну кааласа (ага тоскоол болбоймун).[1]]]></translation>
<footnotes><![CDATA[[1] Ким муктаж адамдарга же болбосо, пайгамбардан башка дин жеткирүүчү кишилерге садака кылып, Аллахтын ыразычылыгына жол издесе-жасай берсин. Бирок, пайгамбарлар садака жебейт.]]></footnotes>
</aya>
<aya number="58">
<translation><![CDATA[Жана сен (эч качан) өлбөй турган түбөлүк Тирүүгө (Аллах таалага) таян, Аны даңктап (бардык кемчилдиктүү сыпаттардан) аруула. Анын Өзү пенделеринин күнөөлөрүнөн жетиштүү Кабардар.]]></translation>
<footnotes></footnotes>
</aya>
<aya number="59">
<translation><![CDATA[Ал асмандар менен жерди жана экөөсүнүн арасында болгон нерселерди алты күндө жаратып, андан кийин (Өзүнүн гана улуулугуна жараша) Арштан Бийик-Жогору болду. Ал – Ырайымдуу! Сен муну (бардыгынан) Кабардар болгон Заттан сура! (Ал Өзүнүн сыпатын, улуулугун Өзү гана жакшы билет.)]]></translation>
<footnotes></footnotes>
</aya>
<aya number="60">
<translation><![CDATA[Эгер аларга (мушриктерге) «Чексиз Ырайымдууга (Аллахка) сажда кылгыла» деп айтылчу болсо, «Чексиз Ырайымдууң ким? (Аны билбейбиз) Бизге буюрган нерсеңе сажда кыла беребизби?» - дешет. (Бул чакырык) алардын качуусун гана көбөйтөт.[1]]]></translation>
<footnotes><![CDATA[[1] Алар «эгер биз жалгыз Чексиз Ырайымдууга ибадат кылсак, ата-бабаларыбыз сыйынып келген кудайларыбыз, арбактарыбыз эмне болот» деп чындыктан качышат.]]></footnotes>
</aya>
<aya number="61">
<translation><![CDATA[Асмандагы (түркүн) жылдыздарды жараткан Аллах Улук-Берекеттүү Зат болду. Ал асманга чырак (Күн) менен нурлуу Айды дагы жаратты.]]></translation>
<footnotes></footnotes>
</aya>
<aya number="62">
<translation><![CDATA[Жана Ал (Өзүнүн кереметтерин) эстеп (сабак алып) же (Аллахтын жакшылыктарына) шүгүр келтирүүнү каалаган адамдар үчүн түн менен күндүздү удаама-удаа (келе турган) кылып жаратты.[1]]]></translation>
<footnotes><![CDATA[[1] Ким Аллахты зикир кылууну кааласа, тынч, бейпил түн бар. Моожиза-керемет жаратылыштагы Аллахтын Кудуретинин белгилерин көрүп зикир кылууну кааласа күндүз бар.]]></footnotes>
</aya>
<aya number="63">
<translation><![CDATA[Чексиз Ырайымдуунун пенделери… алар жер бетинде кичипейил-салабаттуу жүрүшөт. Наадандар (оройлук менен) сүйлөсө да «салам» деп коюшат.]]></translation>
<footnotes></footnotes>
</aya>
<aya number="64">
<translation><![CDATA[Алар түн ичинде[1] Раббисине сажда кылган, (намазда) тикесинен турган абалда болушат.]]></translation>
<footnotes><![CDATA[[1] Түңкү ибадат «тахажжуд» деп аталат жана көп сооптору бар. Айрыкча түндүн үчтөн экиси өткөндө туруп намаз окуп, дуба кылса, кабыл болуусунда үмүт чоң.]]></footnotes>
</aya>
<aya number="65">
<translation><![CDATA[Алар «Оо, Раббим! Бизден тозок азабын арылта көр! Анын азабы түгөнгүс!]]></translation>
<footnotes></footnotes>
</aya>
<aya number="66">
<translation><![CDATA[Чынында, ал эң жаман орун, эң жаман жай! (Биз ага чыдай албайбыз!) - дешет.]]></translation>
<footnotes></footnotes>
</aya>
<aya number="67">
<translation><![CDATA[Алар эгер (дин жолунда мал-дүйнөсүн) сарпташса, ысырапчыл да болушпайт, сараң да болушпайт. Ушунун ортолугунда (адилеттүүлүктө) турушат.]]></translation>
<footnotes></footnotes>
</aya>
<aya number="68">
<translation><![CDATA[Алар Аллахтан башка «кудайларга» дуба кылышпайт, Аллах өлтүрүүгө тыюу салган жанды укуксуз (шарияттын талаптарысыз) өлтүрүшпөйт. Акысы (өчү) бар болгондо гана (өлтүрүүсү адал болот). Алар зына-бузукулукка барышпайт. Кимде-ким ушуларды жасаса (айрыкча Аллахтан башкага дуба (ширк) кылса) жазага жолугат.]]></translation>
<footnotes></footnotes>
</aya>
<aya number="69">
<translation><![CDATA[Ага кыямат күнү (тозокто жогорудагы күнөөлөрдүн баарын же ширк күнөөсүн кылган кишиге) азаптар кайра-кайра кайталанып берилет жана кордолгон абалда ал жерде түбөлүк калат.]]></translation>
<footnotes></footnotes>
</aya>
<aya number="70">
<translation><![CDATA[Ал эми, тообо кылып, ыйман келтирип, жакшы (сооп) амал кылган адамдар болсо..., Аллах алардын жаман иштерин жакшыга алмаштырат.[1] Аллах-Кечиримдүү, Ырайымдуу.]]></translation>
<footnotes><![CDATA[[1] Ар канча ашынган каапыр болсун, эгер жолунан кайтып, чын дилинен Аллахка тообо кылып, ыйман келтирип, жашылык иштерди кыла баштаса, Аллах анын өткөндөгү күнөөлөрүн кечирип, жаман абалын жакшыга, тозокулугун бейишке алмаштырып койот.]]></footnotes>
</aya>
<aya number="71">
<translation><![CDATA[Жана кимде-ким тообо кылып, жакшылык иштерди кылса, ал Аллахка (Аллахтын жолуна) чындап кайтыптыр.]]></translation>
<footnotes></footnotes>
</aya>
<aya number="72">
<translation><![CDATA[Жана алар (Ырайымдуунун пенделери) жалган күбөлүк беришпейт. Пайдасыз (кыйбат, ушак) сөздүн жанынан өтсө (ага аралашпай) урмат-сыйын сактап өтөт.]]></translation>
<footnotes></footnotes>
</aya>
<aya number="73">
<translation><![CDATA[Аларга Раббилеринин аяттары угузулса, дүлөйлүк, сокурлук менен жыгылышпайт. (Түшүнүп, аң-сезимдүүлүк менен кабыл алышат.)]]></translation>
<footnotes></footnotes>
</aya>
<aya number="74">
<translation><![CDATA[Алар: «Оо, Рабби! Бизге (көргөндө) көзүбүз кубана турган жубайларды жана урпактарды белек кыл! Жана бизди такыба кишилерге имам (жол башчы) кыл» дешет.[1]]]></translation>
<footnotes><![CDATA[[1] Алар дуба кылуу менен гана чектелип отура бербейт. Тескерисинче ошол даражага жеткенче, балдарын, үй-бүлөсүн Аллах ыразылыгын аткаруунун натыйжасында өзүнө, көзунө кубаныч боло турган кылып тарбиялаганга аракеттенишет.]]></footnotes>
</aya>
<aya number="75">
<translation><![CDATA[Ушул адамдар (дин жолунда) сабыр кылгандары себептүү (бейиштеги) жогорку орундар менен сыйланышат жана (аларга периштелер) салам айтышып, сый сөздөр менен күтүп алынат.[1]]]></translation>
<footnotes><![CDATA[[1] Аларды бейиш периштелери ызаат-урмат менен салам айтып, бейишке келиши менен куттуктап күтүп алышат.]]></footnotes>
</aya>
<aya number="76">
<translation><![CDATA[Алар анда түбөлүк калышат. Жайгашкан орундары, түшкөн мекендери кандай сонун!]]></translation>
<footnotes></footnotes>
</aya>
<aya number="77">
<translation><![CDATA[(Оо, Мухаммад!) айткын: «Эгер (араңарда ыймандуу) дуба кылгандар болбосо, Аллах силерди (каапырларды) баалабайт. Себеби силер (динди, Куранды) жалганга чыгардыңар! Жакын арада (калпка чыгаргандын жазасы) силер менен бирге болот.[1]]]></translation>
<footnotes><![CDATA[[1] «Жакын арада» деген сөздөн максат - Кыямат. Анда динди, Куранды, пайгамбарды, исламды, бейиш-тозокту жалган дегендерге эч арылбай турган, бекем жабышкан азап берилет.]]></footnotes>
</aya>
</sura>
<sura number="26">
<aya number="1">
<translation><![CDATA[Та. Сиим. Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Булар анык китептин (Курандын) аяттары.]]></translation>
<footnotes></footnotes>
</aya>
<aya number="3">
<translation><![CDATA[(Оо, Мухаммад! Мекке мушриктери) ыйманга келбегени үчүн сен (катуу кайгырып, кыжаалат болуп) жаныңды жок кыла жаздадың![1]]]></translation>
<footnotes><![CDATA[[1] Көп кыйналба. Хидаят (Туура жол) Аллахтын колунда. Сенин милдетиң жеткирүүдөн гана турат.]]></footnotes>
</aya>
<aya number="4">
<translation><![CDATA[Эгер Биз кааласак, аларга (мушриктерге өздөрү сурагандай) асмандан белги-керемет түшүрүп, аларды ага (мажбур) моюн сунуучулардан кылмакпыз.[1]]]></translation>
<footnotes><![CDATA[[1] Бирок, мындай мажбурлап ыйманга келтирүүдөн пайда жок. Чыныгы ыйман көрбөй туруп, кайыптагы нерселерге ишенүү. Анан калса, ошол моожиза келсе жана мурдагы каапырлар сыяктуу ыйман келтирбей коюшса, анда аларга азап хак (ылайык) болуп калмак.]]></footnotes>
</aya>
<aya number="5">
<translation><![CDATA[Аларга (мушриктерге) Ырайымдуу (Аллах) тарабынан жаңы эскертүүчү (аяттар) келсе, дароо андан жүз буруучу (ишенбөөчү) болушту.]]></translation>
<footnotes></footnotes>
</aya>
<aya number="6">
<translation><![CDATA[Алар (Курандагы тозок-бейишти) жалганга чыгарышты (жана аны окуп берген Мухаммадды мазакташты) эми жакында аларга мазактаган нерселеринин анык кабарлары келип калат.]]></translation>
<footnotes></footnotes>
</aya>
<aya number="7">
<translation><![CDATA[Алар жерге карашпайбы: Биз анда канча сонун (пайдалуу) өсүмдүк түрлөрүн өндүрүп чыгардык.]]></translation>
<footnotes></footnotes>
</aya>
<aya number="8">
<translation><![CDATA[Мында (Аллахтын кудуретине) белги бар. Бирок, алардын көпчүлүгү ыйман келтиришпеди.]]></translation>
<footnotes></footnotes>
</aya>
<aya number="9">
<translation><![CDATA[Чынында сенин Раббиң Кудуреттүү (жана) Ырайымдуу.[1]]]></translation>
<footnotes><![CDATA[[1] Ал кааласа зордоп ыйманга келтирип, моюндарын ийип коюууга Кудуреттүү. Бирок, Анын мээрими, каардуулугунан жогору. Пендесине мөөнөт берет, мүмкүнчүлүк берет, Өзүнө өз ыктыяры менен кайтуусун күтөт.]]></footnotes>
</aya>
<aya number="10">
<translation><![CDATA[Жана (эстегин оо, Мухаммад) бир кезде Раббиң Мусага (мындай) деди: «Залым коомдорго:]]></translation>
<footnotes></footnotes>
</aya>
<aya number="11">
<translation><![CDATA[Фараондун коомуна баргын жана аларга: «(Аллахтан) коркпойсуңарбы?» дегин».]]></translation>
<footnotes></footnotes>
</aya>
<aya number="12">
<translation><![CDATA[«Оо, Раббим, – деди (Муса), – алар мени жалганчыга чыгаруусунан коркомун.]]></translation>
<footnotes></footnotes>
</aya>
<aya number="13">
<translation><![CDATA[(Натыйжада) жүрөгүм сыгылып, тилим эркин айланбай калуусу мүмкүн.[1] (Ошондуктан бир тууганым) Харунду да (мага кошуп пайгамбар кылып) жибер.]]></translation>
<footnotes><![CDATA[[1] «Тилим эркин айланбай калуусунан коркомун» дегенинин себеби, ал бир аз кекечтенип сүйлөчү.]]></footnotes>
</aya>
<aya number="14">
<translation><![CDATA[Алардын (оюнда) менин күнөөм бар.[1] Мени өлтүрүп коюуларынан да коркомун».]]></translation>
<footnotes><![CDATA[[1] Мусанын мындай дешинин себеби, ал Мисирде Фараондун сарайында жүргөндө бир египеттик кишини байкоосуздан уруп өлтүрүп алат жана ушул себептүү качып кетет.]]></footnotes>
</aya>
<aya number="15">
<translation><![CDATA[(Аллах) айтты: «Жок, (өлтүрө алышпайт) экөөң Биздин кереметтерди алып бара бергиле. Биз силер менен бирге угуп (кабардар болуп) туруучубуз.]]></translation>
<footnotes></footnotes>
</aya>
<aya number="16">
<translation><![CDATA[Баргыла да минтип айткыла: «Биз ааламдардын Раббисинин элчилери болобуз.]]></translation>
<footnotes></footnotes>
</aya>
<aya number="17">
<translation><![CDATA[Исраил урпактарын (азат кыл жана) биз менен кошуп (ата-журттарына) жибер» дегиле. (Аллахтын элчилери Фараонго барып, буюрулган сөздөрдү айтышты эле...,)]]></translation>
<footnotes></footnotes>
</aya>
<aya number="18">
<translation><![CDATA[(Фараон мындай) деди: «Балалыгыңда өзүбүздүн арабызда биз тарбия кылбадык беле сени (эй, Муса?) Өмүрүңдөн бир нече жылдарды биздин арабызда өткөрдүң эле го!]]></translation>
<footnotes></footnotes>
</aya>
<aya number="19">
<translation><![CDATA[Андан кийин кылгылыкты кылып коюп, (Египеттик букарабызды өлтүрүп) шүгүрсүз адамдардан болгонсуң!».]]></translation>
<footnotes></footnotes>
</aya>
<aya number="20">
<translation><![CDATA[(Муса) айтты: «Кылган болсом, мен аны байкабагандыктан улам жасагам. (Атайлап өлтүргөн эмесмин).]]></translation>
<footnotes></footnotes>
</aya>
<aya number="21">
<translation><![CDATA[Анан, (мени да өлтүрөсүңөр деп) коркконумда силерден качып (Мадянга) кетип калдым. Анан Аллах мага өкүм берди жана пайгамбарлардан кылды.]]></translation>
<footnotes></footnotes>
</aya>
<aya number="22">
<translation><![CDATA[Ал эми сенин мага милдет кылган жакшылыгың болсо, Исраил урпактарын кул кылып алагыңдын алдында эч нерсе эмес.[1]]]></translation>
<footnotes><![CDATA[[1] Мусанын жообу «Эгер сен менин уруумду жана анын уул перзенттерин тукум курут кылууга буйрук бербегениңде апам мени себетке салып дарыяга агызбайт эле. Сен мени дарыядан кармап алып, бакма бала кылып албайт элең. Бир элдин баарын азапта, кулчулукта кармап, бир гана перзентин ата-энесинен ажыратып «камкордук» көргөзгөнүң жакшылык деп атоого арзыйбы?» деген маанилерди билдирет.]]></footnotes>
</aya>
<aya number="23">
<translation><![CDATA[Фараон айтты: «Ааламдардын Раббиси» дегениң эмне, ыя?».]]></translation>
<footnotes></footnotes>
</aya>
<aya number="24">
<translation><![CDATA[«Ал - асмандардын, жердин жана ал экөөсүнүн арасындагы (бардык) нерселердин Раббиси, эгер билсеңер» - деди (Муса).]]></translation>
<footnotes></footnotes>
</aya>
<aya number="25">
<translation><![CDATA[(Фараон) өзүнүн айланасындагыларга: «Анын сөзүн угуп жатасыңарбы?» - деди (Мусаны шылдыңдап).]]></translation>
<footnotes></footnotes>
</aya>
<aya number="26">
<translation><![CDATA[(Муса): «Аллах силердин жана абалкы ата-бабаңардын Раббиси» деди.]]></translation>
<footnotes></footnotes>
</aya>
<aya number="27">
<translation><![CDATA[(Анда Фараон адамдарга) айтты: «Силерге «жиберилген «пайгамбарыңар» анык жинди болуптур!».]]></translation>
<footnotes></footnotes>
</aya>
<aya number="28">
<translation><![CDATA[(Муса сөзүн улап, мындай) деди: «Ал чыгыш менен батыштын жана ал экөөсүнүн арасындагылардын Раббиси, эгер акылыңарды иштетсеңер».[1]]]></translation>
<footnotes><![CDATA[[1] Инсаният тарыхындагы бардык залим падышалар акыйкатты сүйлөгөн кишилер менен оболу асмандан келип сүйлөшүшөт. Бирок, илим менен зулум «сүйлөшө» албайт. Зулум сөз таба албай калганда күчүн көргөзөт. Фараон да ошол ыкмага өттү.]]></footnotes>
</aya>
<aya number="29">
<translation><![CDATA[«(Оо, Муса!) Эгер менден башканы кудай кылып алчу болсоң, сөзсүз зындандагылардын катарына кошомун!» - деди.]]></translation>
<footnotes></footnotes>
</aya>
<aya number="30">
<translation><![CDATA[«Эгер сага (далил боло турган) анык бир нерсе көргөзсөмчү?» - деди (Муса).]]></translation>
<footnotes></footnotes>
</aya>
<aya number="31">
<translation><![CDATA[«Көргөз, эгер сөзүң чын болсо» - деди.]]></translation>
<footnotes></footnotes>
</aya>
<aya number="32">
<translation><![CDATA[Анан (Муса) таягын (жерге) таштады эле…, ошол замат (кадимкидей) жыланга айланып калды!]]></translation>
<footnotes></footnotes>
</aya>
<aya number="33">
<translation><![CDATA[Жана колун (чөнтөгүнөн) чыгарды эле..., ошол замат көрүүчүлөргө аппак (нурдуу) болуп калды!]]></translation>
<footnotes></footnotes>
</aya>
<aya number="34">
<translation><![CDATA[«(Оо,) бул эң илимдүү сыйкырчы болуп калган турбайбы!» - деди (Фараон) тегерегиндеги төбөлдөргө.[1]]]></translation>
<footnotes><![CDATA[[1] Жана эле «акылсыз», «жинди» деп турган адам эми «илимдүү сыйкырчы» дегенге өттү. Мушриктердин бардыгы ушундай туруксуз болушат.]]></footnotes>
</aya>
<aya number="35">
<translation><![CDATA[«Бул өзүнүн сыйкыры менен силерди жериңерден чыгарып жиберүүнү каалайт! Кана, эмне дейсиңер?».]]></translation>
<footnotes></footnotes>
</aya>
<aya number="36">
<translation><![CDATA[(Сарай эли) айтышты: «Аны менен бир тууганын (камап) койо тур жана шаарларга (сыйкырчыларды) чогултуп келчү (чабармандарды) жибер.]]></translation>
<footnotes></footnotes>
</aya>
<aya number="37">
<translation><![CDATA[Алар (чабармандар) сага бардык илимдүү сыйкырчыларды алып келишсин».[1]]]></translation>
<footnotes><![CDATA[[1] Муса менен сыйкырчылар мелдеш өткөрмөк болушуп, убактысын, жайын келишип алышты. Муса Аллахтын моожиза-кереметин бардык эл көрсүн деп майрам күндү белгиледи.]]></footnotes>
</aya>
<aya number="38">
<translation><![CDATA[Белгиленген күндө убадалашкан жерге (мамлекеттин чар тарабынан алып келинген эң күчтүү) сыйкырчылар чогулушту.]]></translation>
<footnotes></footnotes>
</aya>
<aya number="39">
<translation><![CDATA[Анан адамдарга айтылды: «Чогулуп болдуңарбы?]]></translation>
<footnotes></footnotes>
</aya>
<aya number="40">
<translation><![CDATA[Эгер (биздин) сыйкырчылар жеңип чыкса, ошолорду ээрчисек деген үмүттөбүз!».]]></translation>
<footnotes></footnotes>
</aya>
<aya number="41">
<translation><![CDATA[Сыйкырчылар келип бүткөндө Фараонго: «Эгер жеңип чыксак, бизге сыйлык болобу?» дешти.]]></translation>
<footnotes></footnotes>
</aya>
<aya number="42">
<translation><![CDATA[«Ооба – деди (Фараон) – анда менин эң жакын адамдарыман болосуңар».]]></translation>
<footnotes></footnotes>
</aya>
<aya number="43">
<translation><![CDATA[Муса аларга айтты: «Таштай турган нерсеңерди таштагыла».]]></translation>
<footnotes></footnotes>
</aya>
<aya number="44">
<translation><![CDATA[Алар жиптерин жана таяктарын таштап: «Фараондун кудурети менен биз жеңип чыгабыз!» - дешти.[1]]]></translation>
<footnotes><![CDATA[[1] Алар таштаган нерселер майда-чүйдө жыландардай көрүнүп турду элдин көзүнө. Бул кадимки эле көз бойогон сыйкырчылык эле.]]></footnotes>
</aya>
<aya number="45">
<translation><![CDATA[Анан Муса дагы таягын таштады эле… капыстан (кадимки эле чоң жыланга айланып) сыйкырчылардын жасалма жыландарын жута баштады!]]></translation>
<footnotes></footnotes>
</aya>
<aya number="46">
<translation><![CDATA[(Бул Кудуреттүү Аллахтын гана колунан келерин дароо түшүнгөн) сыйкырчылар (Аллахка) сажда кылган абалда бойлорун жерге таштап (мындай)]]></translation>
<footnotes></footnotes>
</aya>
<aya number="47">
<translation><![CDATA[дешти: «Ааламдардын Раббисине, ыйман келтирдик!]]></translation>
<footnotes></footnotes>
</aya>
<aya number="48">
<translation><![CDATA[Муса жана Харундун Раббисине (ыйман келтирдик!)”]]></translation>
<footnotes></footnotes>
</aya>
<aya number="49">
<translation><![CDATA[(Фараон ачууланып, мындай) деди: «Мен силерге уруксат бербей туруп ага ыйман келтирдиңерби?! Демек ал силерге сыйкырды үйрөткөн чоңуңар турбайбы! Азыр билип аласыңар (менин ким экенимди!). Колу-бутуңарды каршы-терши чаап, баардыгыңды асып саламын![1]]]></translation>
<footnotes><![CDATA[[1] Залымга даба жок турбайбы. Болбосо, сыйкырчылар менен Муса анын көз алдында биринчи жолу жолугушуп турган болсо, алар мамлекеттин ар тарабынан чогултулуп келинген болсо, дагы кантип Муса алардын устаты болуп калсын?! Акыйкатты кабыл албай, жүрөгү карарып залым өкүмдарлар ушундай болбогур нерселерди шылтоо кылып Акыйкатка каршы чыга беришет.]]></footnotes>
</aya>
<aya number="50">
<translation><![CDATA[«(Мунун) зыяны жок – дешти сыйкырчылар – биз (анда) Раббибизге кайтып барабыз.]]></translation>
<footnotes></footnotes>
</aya>
<aya number="51">
<translation><![CDATA[Биз (Мусага) эң абалкылардан болуп ыйман келтиргенибиз себептүү, Раббибиз биздин каталарыбызды кечиришин үмүт кылабыз».[1]]]></translation>
<footnotes><![CDATA[[1] Сыйкырчылардын окуясы ушинтип аяктады. Бирок Фараон менен адамдары, жалпы эл өз каапырчылыгында калды. Аларга Муса дагы көп Аллахтын моожизаларын көргөздү: аларга суу балээси, чебиртке, кан, бака, бит сыяктуу апаат-балээлер көргөзүлдү. Ар биринде Мусага «Раббиңе дуба кыл, балээни алсын, ыйман келтирели дешип, балээ көтөрүлгөн соң, дагы кайрадан каапырчылыгын улантып жатышты. Аллах таала аларга мөөнөт берүүсүн токтотуп, кырып жоюуга себеп болуучу окуяларды тездетти.]]></footnotes>
</aya>
<aya number="52">
<translation><![CDATA[Жана Биз Мусага «Менин пенделерим менен түн ичинде (Мисирден) чык. Силердин изиңерден куугунчулар түшөт» - деп вахий кылдык.]]></translation>
<footnotes></footnotes>
</aya>
<aya number="53">
<translation><![CDATA[(Муса Исраил урпактарын түнү менен чыгарып кеткенден кийин) Фараон шаарларга (аскер) чогултуучуларды жиберди.]]></translation>
<footnotes></footnotes>
</aya>
<aya number="54">
<translation><![CDATA[(Жана чогулган куугунчуларды шердентиш үчүн): «Алар бир ууч гана селсаяктар.]]></translation>
<footnotes></footnotes>
</aya>
<aya number="55">
<translation><![CDATA[Алар биздин ачуубузду чыгарды.]]></translation>
<footnotes></footnotes>
</aya>
<aya number="56">
<translation><![CDATA[Биз бардыгыбыз (душмандан) сак болгон адамдарбыз (Аларды сөзсүз кармап келебиз)!» - деди.]]></translation>
<footnotes></footnotes>
</aya>
<aya number="57">
<translation><![CDATA[(Түшүмдүү) бакчаларынан, (суусу мол) булактарынан Биз аларды (ушинтип) чыгардык.]]></translation>
<footnotes></footnotes>
</aya>
<aya number="58">
<translation><![CDATA[(чогулткан) казыналарынан жана кооз-сонун үй-жайларынан.]]></translation>
<footnotes></footnotes>
</aya>
<aya number="59">
<translation><![CDATA[Ошондой (болду). Биз (кийинчерээк) аларды Исраил урпактарына мурас кылып бердик.]]></translation>
<footnotes></footnotes>
</aya>
<aya number="60">
<translation><![CDATA[(Куугунчулар) аларды күн чыккан мезгилде кууп жетишти.]]></translation>
<footnotes></footnotes>
</aya>
<aya number="61">
<translation><![CDATA[Эки жамаат бири-бирине көрүнүп калганда, Мусанын шериктери «Биз колго түштүк!» – дешти.]]></translation>
<footnotes></footnotes>
</aya>
<aya number="62">
<translation><![CDATA[«Жок! – деди (Муса), – албетте, Раббим мени менен! Ал мага жол көргөзөт!».]]></translation>
<footnotes></footnotes>
</aya>
<aya number="63">
<translation><![CDATA[Анан Биз Мусага: «Таягың менен деңизди чап!» - деп вахий кылдык. (Буйрукту аткарганда) деңиз (он эки жол болуп) жарылды жана ар бир бөлүгү чоң тоо сыяктуу болуп калды.[1]]]></translation>
<footnotes><![CDATA[[1] Муса менен анын он эки уруу эли өз жолдоруна түшүп, наркы жээкке жол алышты.]]></footnotes>
</aya>
<aya number="64">
<translation><![CDATA[Анан башкаларды (Фараон менен анын аскерлерин деңиз-жолдун ичине кириш үчүн) жакындаштырдык.]]></translation>
<footnotes></footnotes>
</aya>
<aya number="65">
<translation><![CDATA[Мусаны жана аны менен бирге болгондордун бардыгын (өткөрүп,) куткардык.]]></translation>
<footnotes></footnotes>
</aya>
<aya number="66">
<translation><![CDATA[Кийин башкаларды чөктүрүп жибердик!]]></translation>
<footnotes></footnotes>
</aya>
<aya number="67">
<translation><![CDATA[Мында (Аллахтын кудуретине) белги бар. Бирок, алардын көпчүлүгү ыйман келтирбей жатышат.]]></translation>
<footnotes></footnotes>
</aya>
<aya number="68">
<translation><![CDATA[Чынында сенин Раббиң Кудуреттүү (жана) Мээримдүү.[1]]]></translation>
<footnotes><![CDATA[[1] Кудуреттүүлүгү менен Мисирдей чоң мамлекеттин чар тарабынан чогулган Фараондун күчтүү армиясын алеки заматта жок кылып, ырайымдуулугу менен азыр эле кул болуп турган миңдеген Исраил урпактарын алардан калган мүлккө мураскор кылып койду! Субханаллах!]]></footnotes>
</aya>
<aya number="69">
<translation><![CDATA[(Оо, Мухаммад,) аларга (Курандан) Ибрахимдин кабарын окуп бер.]]></translation>
<footnotes></footnotes>
</aya>
<aya number="70">
<translation><![CDATA[Бир кезде ал атасына жана коомуна «Эмнеге сыйынып жатасыңар?» - деди.[1]]]></translation>
<footnotes><![CDATA[[1] Ибрахимдин бул сөзү суроо эмес, четке кагуу маанисинде болчу.]]></footnotes>
</aya>
<aya number="71">
<translation><![CDATA[«Буттарыбызга сыйынып жатабыз жана аларга берилген бойдон калабыз» – дешти.]]></translation>
<footnotes></footnotes>
</aya>
<aya number="72">
<translation><![CDATA[(Анда Ибрахим) айтты: «Аларга дуба кылсаңар силерди угабы?]]></translation>
<footnotes></footnotes>
</aya>
<aya number="73">
<translation><![CDATA[Же болбосо силерге пайда же зыян жеткире алабы?».]]></translation>
<footnotes></footnotes>
</aya>
<aya number="74">
<translation><![CDATA[«Жок, (бирок) биз ата-бабаларыбыздын ушундайча сыйынып жатканын көргөнбүз» дешти.]]></translation>
<footnotes></footnotes>
</aya>
<aya number="75">
<translation><![CDATA[(Ибрахим) айтты: «Эмнеге сыйынып жатканыңарды ойлоп көрдүңөрбү,]]></translation>
<footnotes></footnotes>
</aya>
<aya number="76">
<translation><![CDATA[силер жана байыркы ата-бабаңар дагы (ойлоп көрүштү бекен?).]]></translation>
<footnotes></footnotes>
</aya>
<aya number="77">
<translation><![CDATA[Чынында булар (буттар) мага душман! Ал эми, (менин досум, жолбашчым) Ааламдардын Раббиси (Аллах!)]]></translation>
<footnotes></footnotes>
</aya>
<aya number="78">
<translation><![CDATA[Ал мени жаратты, анан туура жолго баштайт.]]></translation>
<footnotes></footnotes>
</aya>
<aya number="79">
<translation><![CDATA[Жана Ал мени жедирет жана ичирет.]]></translation>
<footnotes></footnotes>
</aya>
<aya number="80">
<translation><![CDATA[Оорусам, Өзү мага шыпаа берет.]]></translation>
<footnotes></footnotes>
</aya>
<aya number="81">
<translation><![CDATA[Жана Ал менин жанымды алып (кыяматта) мени кайра тирилтет.]]></translation>
<footnotes></footnotes>
</aya>
<aya number="82">
<translation><![CDATA[Жана кыяматта Ал менин күнөөлөрүмдү кечирүүсүн үмүт кыламын.]]></translation>
<footnotes></footnotes>
</aya>
<aya number="83">
<translation><![CDATA[«Оо, Раббим! Мага өкүм(дөрдү билдире турган көп илим) бергин жана (өткөн) жакшы адамдарга (пайгамбарларга) кошкун!]]></translation>
<footnotes></footnotes>
</aya>
<aya number="84">
<translation><![CDATA[Жана мени(н ысымымды) акыркылардын чынчыл тилдеринде (дубаларында) кылгын!]]></translation>
<footnotes></footnotes>
</aya>
<aya number="85">
<translation><![CDATA[Жана мени жыргалчылыктуу бейиштин мураскорлорунан кылгын!]]></translation>
<footnotes></footnotes>
</aya>
<aya number="86">
<translation><![CDATA[Жана менин атамды кечиргин! Ал адашуучулардан болуп калды![1]]]></translation>
<footnotes><![CDATA[[1] Ибрахим бул сөзүн атасынын ыйманга келүүсүнөн үмүтү бар мезгилде айткан. Ал эми, ыйманга келүүсүнөн үмүтү үзүлгөндө «мен силерден жана силер сыйынган кудайлардан кечтим!» деп атасынан кечкен.]]></footnotes>
</aya>
<aya number="87">
<translation><![CDATA[(Оо, Раббим! адамдарга) кайрадан тириле турган күндө мени(н кээ бир каталарымды ачып) шерменде кылбагын!».]]></translation>
<footnotes></footnotes>
</aya>
<aya number="88">
<translation><![CDATA[Ал күндө не мал-мүлк, не бала-чака пайда бербейт.]]></translation>
<footnotes></footnotes>
</aya>
<aya number="89">
<translation><![CDATA[Бир гана, Аллахка (ширктен) таза жүрөк менен келген адам(дын жакшылык иштери гана пайда берет).]]></translation>
<footnotes></footnotes>
</aya>
<aya number="90">
<translation><![CDATA[Такыбалуу кишилерге бейиш жакын келтирилди.]]></translation>
<footnotes></footnotes>
</aya>
<aya number="91">
<translation><![CDATA[Жолдон азгандарга болсо, тозок көргөзүлдү![1]]]></translation>
<footnotes><![CDATA[[1] Туура жолду тандоонун ордуна өз каалоолорун ээрчип, Аллахтын пайгамбарлары алып келген Акыйкатка каршы иштеген, Аллахтын арам кылган нерселерин адалга, адалдарын арамга чыгарган адамдарга тозок, ичиндеги бардык азаптары менен даярдап коюлду.]]></footnotes>
</aya>
<aya number="92">
<translation><![CDATA[Жана аларга айтылды: «Силер ибадат кылган «кудайыңар» кайда калды?!]]></translation>
<footnotes></footnotes>
</aya>
<aya number="93">
<translation><![CDATA[Аллахты коюп (ошолорго сыйындыңар эле). Алар (бүгүн) силерге же өздөрүнө жардам бере алабы?!».]]></translation>
<footnotes></footnotes>
</aya>
<aya number="94">
<translation><![CDATA[Анан ага (тозокко биринин үстүнө бири) ташталышат: алар (жалган кудайлар) жана (аларга) азгырылгандар,]]></translation>
<footnotes></footnotes>
</aya>
<aya number="95">
<translation><![CDATA[жана Иблистин (адамдардан, жиндерден болгон) бардык аскерлери.[1]]]></translation>
<footnotes><![CDATA[[1] Күнөө, ширк ибадаттарга чакырган бардык адамдар жана жиндер Иблистин аскерлери болуп эсептелет.]]></footnotes>
</aya>
<aya number="96">
<translation><![CDATA[Алар тозокто (бири-бирин айыптап) талашып-тартышып (мындай) дешти:]]></translation>
<footnotes></footnotes>
</aya>
<aya number="97">
<translation><![CDATA[«Аллахка ант, биз анык адашууда болуптурбуз!]]></translation>
<footnotes></footnotes>
</aya>
<aya number="98">
<translation><![CDATA[Биз (эй, жалган кудайлар) силерди ааламдардын Раббисине теңештириптирбиз!]]></translation>
<footnotes></footnotes>
</aya>
<aya number="99">
<translation><![CDATA[Бизди күнөөкөрлөр гана адаштырды!]]></translation>
<footnotes></footnotes>
</aya>
<aya number="100">
<translation><![CDATA[Эми, бизге шапаатчы (актоочу) жок болуп калды![1]]]></translation>
<footnotes><![CDATA[[1] Бул жерде, Кыяматта болуучу окуялардын сөздөрү өткөн чакта айтылгандыгынын мааниси, албетте ошондой болушун билдирет.]]></footnotes>
</aya>
<aya number="101">
<translation><![CDATA[Жана бизге (пайда берчү эч бир) кадырман дос да жок!]]></translation>
<footnotes></footnotes>
</aya>
<aya number="102">
<translation><![CDATA[Кана эми, дүйнөгө (артка) кайтарылсак жана ыймандуулардан болуп калсак!».]]></translation>
<footnotes></footnotes>
</aya>
<aya number="103">
<translation><![CDATA[Албетте бул аяттарда үлгү-сабак бар. Бирок, адамдардын көпчүлүгү ыйман келтиришкен жок.]]></translation>
<footnotes></footnotes>
</aya>
<aya number="104">
<translation><![CDATA[Чындыгында сенин Раббиң (оо, Мухаммад!) бир Өзү гана Кудуреттүү, Мээримдүү.]]></translation>
<footnotes></footnotes>
</aya>
<aya number="105">
<translation><![CDATA[Нухтун коому дагы пайгамбарларды[1] жалганчыга чыгарды.]]></translation>
<footnotes><![CDATA[[1] Алар бир Нухтун өзүн «жалганчы дегенине карабай, аятта «Пайгамбарларды» деп келгенинин себеби, кайсы бир эл бир гана пайгамбарга ишенбесе, бардык пайгамбарларга ишенбеген болуп эсептелет. Себеби, бардык пайгамбарлар бир гана таалимди-жалгыз Аллахтын Өзүнө ибадат кылуу (тавхид) таалимин алып келишкен.]]></footnotes>
</aya>
<aya number="106">
<translation><![CDATA[Бир кезде аларга өздөрүнөн болгон Нух (мындай) деди: «(Аллахтан) коркпойсуңарбы?!]]></translation>
<footnotes></footnotes>
</aya>
<aya number="107">
<translation><![CDATA[Мен силер үчүн (Аллах тарабынан жиберилген) ишеничтүү элчи боломун.]]></translation>
<footnotes></footnotes>
</aya>
<aya number="108">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="109">
<translation><![CDATA[Мен ыйманга чакырганым үчүн силерден (кызмат) акы сурабаймын. Мага сооп-сыйлык берүү ааламдардын Раббисинин иши.]]></translation>
<footnotes></footnotes>
</aya>
<aya number="110">
<translation><![CDATA[Аллахтан корккула жана мага моюн сунгула![1]]]></translation>
<footnotes><![CDATA[[1] Бул аяттын кайталанып келишинин себеби, Нух бул сөздү каапыр элине көп, кайра кайра айткан. Ал тогуз жүз элүү жыл, тынбай элди Аллахтан коркууга, Аллахтын пайгамбарына моюн сунууга чакырган.]]></footnotes>
</aya>
<aya number="111">
<translation><![CDATA[«Сага ыйман келтиребизби?! Сага төмөнкү катмардагы адамдар гана ээрчиген го!» - дешти (кекирейген каапыр бай-манаптар).[1]]]></translation>
<footnotes><![CDATA[[1] Алар Нухка «Эгер ошол кедейлерди айдап жиберсең, биз сен менен сүйлөшүп, балким, келишип алышыбыз мүмкүн» деп шарт коюшкан.]]></footnotes>
</aya>
<aya number="112">
<translation><![CDATA[(Анда Нух) айтты: «Алардын эмне иш жасап жатканын (байлыгы барбы же жокпу) мен билбеймин.]]></translation>
<footnotes></footnotes>
</aya>
<aya number="113">
<translation><![CDATA[Эгер түшүнсөңөр, Алардын эсебин Раббим Өзү билет.]]></translation>
<footnotes></footnotes>
</aya>
<aya number="114">
<translation><![CDATA[Ал эми, мен ыйман келтиргендерди кууп жибербеймин.]]></translation>
<footnotes></footnotes>
</aya>
<aya number="115">
<translation><![CDATA[Мен болгону бир анык эскертүүчүмүн».]]></translation>
<footnotes></footnotes>
</aya>
<aya number="116">
<translation><![CDATA[«Эй, Нух! Эгер үгүтүңдү токтотпосоң, ташбараңга алынасың!» (дешти ачууланган төбөлдөр).[1]]]></translation>
<footnotes><![CDATA[[1] (Өздөрүнө насаат айткан пайгамбарга ушундай мамиле жасаган элде эмне жакшылык болсун?! Нух аларды өмүр бою жакшылыкка – Акыреттеги тозок отунан кутулууга чакырса, «токтот, ташбараң кылабыз» дешет! Нух бул элге насаат пайда бербесин билди, өзүнө болгон алардын зулуму, мазактоолору, кежирликтери жанына батты. Анан аларга каргыш дуба кылды.]]></footnotes>
</aya>
<aya number="117">
<translation><![CDATA[(Нух) айтты: «Оо, Раббим! Коомум мени жалганчыга чыгарды!]]></translation>
<footnotes></footnotes>
</aya>
<aya number="118">
<translation><![CDATA[Мени менен алардын арасын биротоло ачып кой! (аларга азап жибер) жана мени менен бирге болгон ыймандууларды куткар!».]]></translation>
<footnotes></footnotes>
</aya>
<aya number="119">
<translation><![CDATA[Анан Биз (каапырларга топон суу балээсин жиберип, айбанаттар менен) толтурулган кемеде Нухту жана аны менен бирге (ыймандуу) болгондорду куткардык.]]></translation>
<footnotes></footnotes>
</aya>
<aya number="120">
<translation><![CDATA[Кийин, калган (каапыр) элдерди чөктүрүп жибердик.]]></translation>
<footnotes></footnotes>
</aya>
<aya number="121">
<translation><![CDATA[Мында (Аллахтын кудуретине) белги бар. Бирок, алардын көпчүлүгү ыйман келбей коюшту.]]></translation>
<footnotes></footnotes>
</aya>
<aya number="122">
<translation><![CDATA[Чынында сенин Раббиң Кудуреттүү (жана) Ырайымдуу.[1]]]></translation>
<footnotes><![CDATA[[1] Кудурети менен топон суу жиберип, каапырларды чөктүрүп салды. Ырайымы менен Өзүнө ибадат кылгандарды куткарып калды.]]></footnotes>
</aya>
<aya number="123">
<translation><![CDATA[Аад (коому) дагы пайгамбарларды «жалганчы» - деди.[1]]]></translation>
<footnotes><![CDATA[[1] Аад коому өздөрүнүн арасынан тандалып, өздөрүнө пайгамбар кылып жиберилген Худду жалганчыга чыгарышты.]]></footnotes>
</aya>
<aya number="124">
<translation><![CDATA[Бир кезде аларга өз тууганы Худ айтты: «(Аллахтан) коркпойсуңарбы?!]]></translation>
<footnotes></footnotes>
</aya>
<aya number="125">
<translation><![CDATA[Мен силер үчүн (Аллах тарабынан жиберилген) аманаткөй элчимин.]]></translation>
<footnotes></footnotes>
</aya>
<aya number="126">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="127">
<translation><![CDATA[Мен чакырыгым үчүн силерден (кызмат) акы сурабаймын. Менин сооп-сыйлыгымды ааламдардын Раббиси берет.]]></translation>
<footnotes></footnotes>
</aya>
<aya number="128">
<translation><![CDATA[Эмне, силер ар кайсы (таш) дөбөгө пайдасыз курулуштарды (бут, айкелдерди ж.б.) ойноп эле кура бересиңерби?!]]></translation>
<footnotes></footnotes>
</aya>
<aya number="129">
<translation><![CDATA[(Ичинде) түбөлүк жашай тургансып, (бекем, бийик) сарайларды салып жатасыңар!]]></translation>
<footnotes></footnotes>
</aya>
<aya number="130">
<translation><![CDATA[Эгер (бир алсыз элге) күчүңөрдү көргөзсөңөр, канкордук менен көргөзөсүңөр![1]]]></translation>
<footnotes><![CDATA[[1] Алар күч-кубаттарынан манчыркап, башка элдерге баскын жасап, зулум көргөзүп турушкан.]]></footnotes>
</aya>
<aya number="131">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="132">
<translation><![CDATA[Силерге өзүңөргө белгилүү жакшылыктарды берген Аллахтан корккула!]]></translation>
<footnotes></footnotes>
</aya>
<aya number="133">
<translation><![CDATA[Ал силерге чарба малдарын жана балдарды берди.]]></translation>
<footnotes></footnotes>
</aya>
<aya number="134">
<translation><![CDATA[Бактарды жана булактарды берди.]]></translation>
<footnotes></footnotes>
</aya>
<aya number="135">
<translation><![CDATA[Мен силердин башыңарга улук күндүн (кыяматтын) азабы түшүп калуусунан коркомун!]]></translation>
<footnotes></footnotes>
</aya>
<aya number="136">
<translation><![CDATA[(Каапырлар) айтышты: «Бизге сенин насыйкат айтканыңдын да, айтпаганыңдын да эч айырмасы жок.]]></translation>
<footnotes></footnotes>
</aya>
<aya number="137">
<translation><![CDATA[Ал эми бул (бай-бардарлык Раббиңден жакшылык эмей эле) абалкылардын салты.]]></translation>
<footnotes></footnotes>
</aya>
<aya number="138">
<translation><![CDATA[Жана биз (кыяматта кайрадан тирилбейбиз жана) азапка да тартылбайбыз».]]></translation>
<footnotes></footnotes>
</aya>
<aya number="139">
<translation><![CDATA[(Худ пайгамбарды ушинтип) жалганчыга чыгарышты. Анан Биз аларды (добул шамал менен) кыйратып жоготтук. Мында (кудуретибиздин) белгиси бар. Бирок, алардын көпчүлүгү ыймандуу болушпады.]]></translation>
<footnotes></footnotes>
</aya>
<aya number="140">
<translation><![CDATA[Чынында сенин Раббиң Бир Өзү гана Кудуреттүү, Ырайымдуу.]]></translation>
<footnotes></footnotes>
</aya>
<aya number="141">
<translation><![CDATA[Самуд эли дагы пайгамбарларды[1] жалганчы кылды.]]></translation>
<footnotes><![CDATA[[1] «Пайгамбарлар» деген сөз боюнча 105-123- аяттарды караңыз.]]></footnotes>
</aya>
<aya number="142">
<translation><![CDATA[Бир кезде аларга өз тууганы Салих айтты: «(Аллахтан) корксоңор болбойбу?!]]></translation>
<footnotes></footnotes>
</aya>
<aya number="143">
<translation><![CDATA[Мен силерге жиберилген аманаткөй пайгамбармын.]]></translation>
<footnotes></footnotes>
</aya>
<aya number="144">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="145">
<translation><![CDATA[Мен чакырыгым үчүн силерден акы-сыйлык сурабаймын. Менин сыйлыгымды ааламдардын Раббиси берет.]]></translation>
<footnotes></footnotes>
</aya>
<aya number="146">
<translation><![CDATA[Силер бул жердеги жакшылык-жыргалдардын ичинде (жыргаган бойдон) аман-эсен таштап коюлат бекенсиңер,]]></translation>
<footnotes></footnotes>
</aya>
<aya number="147">
<translation><![CDATA[бактардын, булактардын ичинде?]]></translation>
<footnotes></footnotes>
</aya>
<aya number="148">
<translation><![CDATA[Эгинзарларда жана жагымдуу курмалардын ичинде?[1]]]></translation>
<footnotes><![CDATA[[1] Жок силер бул дүйнөгө жөн эле жыргаганы келгениңер жок! Жалгыз Аллахка ибадат кылганы келгенсиңер!]]></footnotes>
</aya>
<aya number="149">
<translation><![CDATA[Чеберчилик менен тоолордун боорун оюп (үй куруп) жатасыңар.]]></translation>
<footnotes></footnotes>
</aya>
<aya number="150">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="151">
<translation><![CDATA[Чектен ашкан күнөөкөрлөрдүн буйругуна моюн сунбагыла!]]></translation>
<footnotes></footnotes>
</aya>
<aya number="152">
<translation><![CDATA[Алар жер бетин оңдой турган эмес, буза турган адамдар».]]></translation>
<footnotes></footnotes>
</aya>
<aya number="153">
<translation><![CDATA[(Каапырлар жооп берип, мындай) дешти: «Сен сыйкырлангандардан (эсин жоготкондордон) болуп калыптырсың!]]></translation>
<footnotes></footnotes>
</aya>
<aya number="154">
<translation><![CDATA[Сен бизге окшогон эле адамсың! Эгер («мен пайгамбармын» деген сөзүңдө) чынчылдардан болсоң, бизге бир белги (керемет) көргөзчү?».]]></translation>
<footnotes></footnotes>
</aya>
<aya number="155">
<translation><![CDATA[(Салих аларга Аллах таштан чыгарып берген төөнү көргөзүп), айтты: «Мына бул төө (силерге керемет болсун. Эми, кудуктан кезек менен) силерге бир күн, ага да бир күн белгилүү суу ичүү күнү болсун.]]></translation>
<footnotes></footnotes>
</aya>
<aya number="156">
<translation><![CDATA[Ага жамандык кылбагыла. Антсеңер, силерди улук күндүн азабы кармайт!».]]></translation>
<footnotes></footnotes>
</aya>
<aya number="157">
<translation><![CDATA[Анан (каапырлар) ал төөнү союп салышты жана (кийин бул иштеринен) бушайман чегип калышты.]]></translation>
<footnotes></footnotes>
</aya>
<aya number="158">
<translation><![CDATA[Натыйжада аларды азап (уккан адамдын жүрөгүн жарып жиберчү ач айкырык) кармады. Мында (кудуретибизге) белги бар. Бирок, алардын көпчүлүгү ыймандуулардан болушпады.]]></translation>
<footnotes></footnotes>
</aya>
<aya number="159">
<translation><![CDATA[Албетте, сенин Раббиң бир Өзү гана Кудуреттүү, Мээримдүү.]]></translation>
<footnotes></footnotes>
</aya>
<aya number="160">
<translation><![CDATA[Лут коому дагы пайгамбарларды жалганчы деди.[1]]]></translation>
<footnotes><![CDATA[[1] Эмне үчүн Лут бир адам болсо дагы Аллах таала «пайгамбарлар» деп көптүк түрдө айтты? Бул маселенин жообу ушул сүрөнүн 105-аятында.]]></footnotes>
</aya>
<aya number="161">
<translation><![CDATA[Бир кезде аларга тууганы Лут айтты: «(Адал, никедеги аялыңар турганда бири-бириңер менен бачабаздык кылганы Аллахтан) коркпойсуңарбы?!]]></translation>
<footnotes></footnotes>
</aya>
<aya number="162">
<translation><![CDATA[Мен силерге аманаткөй пайгамбармын.]]></translation>
<footnotes></footnotes>
</aya>
<aya number="163">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="164">
<translation><![CDATA[Мен ал үгүтүм үчүн силерден акы сурабаймын. Менин сыйлыгымды ааламдардын Раббиси берет.]]></translation>
<footnotes></footnotes>
</aya>
<aya number="165">
<translation><![CDATA[(Оо, коомум!) силер ааламдардын (жаратылган нерселердин) арасынан эркектер менен (жыныстык байланыш) кыласыңарбы?!]]></translation>
<footnotes></footnotes>
</aya>
<aya number="166">
<translation><![CDATA[Раббиңер силер үчүн жаратып койгон аялдарыңарды таштайсыңарбы?! Жок! Силер чектен чыккан коом болуп калыпсыңар!».]]></translation>
<footnotes></footnotes>
</aya>
<aya number="167">
<translation><![CDATA[«Эй, Лут! – дешти (каапырлар) – эгер токтотпосоң, (шаардан) чыгарып жиберебиз!».]]></translation>
<footnotes></footnotes>
</aya>
<aya number="168">
<translation><![CDATA[(Лут) айтты: «Мен силердин ишиңерден жийиркенем!]]></translation>
<footnotes></footnotes>
</aya>
<aya number="169">
<translation><![CDATA[Оо, Раббим! Мени жана үй-бүлөмдү алардын ишинен Өзүң сакта!».]]></translation>
<footnotes></footnotes>
</aya>
<aya number="170">
<translation><![CDATA[Анан Биз Лут менен анын бардык үй-бүлөсүн куткардык.]]></translation>
<footnotes></footnotes>
</aya>
<aya number="171">
<translation><![CDATA[Бир гана азаптын арасында калып кеткен кемпирди (Луттун аялын) куткарбадык.]]></translation>
<footnotes></footnotes>
</aya>
<aya number="172">
<translation><![CDATA[Кийин (ошол кемпирге кошуп) башкаларды да кыйраттык.]]></translation>
<footnotes></footnotes>
</aya>
<aya number="173">
<translation><![CDATA[Жана алардын үстүнө (таштарды) жамгырдай жаадырдык. Эскертүү берилгендердин «жамгыры» кандай жаман![1]]]></translation>
<footnotes><![CDATA[[1] Аларга «Эгер эсиңерге келип, арам ишиңерди таштап, жалгыз Аллахтын Өзүнө сыйынууга, Анын гана буйруктарын аткарууга кайтпасаңар, башыңарга катуу азап түшөт» деп эскертилген болчу.]]></footnotes>
</aya>
<aya number="174">
<translation><![CDATA[Мында (Аллахтын кудуретине) белги бар. Бирок, алардын көпчүлүгү ыйман келтирүүчү болушпады.]]></translation>
<footnotes></footnotes>
</aya>
<aya number="175">
<translation><![CDATA[Чынында сенин Раббиңдин Өзү гана Кудуреттүү, Ырайымдуу!]]></translation>
<footnotes></footnotes>
</aya>
<aya number="176">
<translation><![CDATA[Калың бак-дарак элдери да пайгамбарларды «жалганчы» дешти.[1]]]></translation>
<footnotes><![CDATA[[1] Бул - Хижаз менен Палестинанын аралыгындагы Мадян элдери. Мадян калың бак-дарактуу жер болгон. «Пайгамбарлар» деген сөз боюнча 105-аятка караңыз.]]></footnotes>
</aya>
<aya number="177">
<translation><![CDATA[Бир кезде аларга Шуайб (пайгамбар) айтты: (Аллахтан) коркпойсуңарбы?!]]></translation>
<footnotes></footnotes>
</aya>
<aya number="178">
<translation><![CDATA[Мен силерге жиберилген аманаткөй пайгамбармын.]]></translation>
<footnotes></footnotes>
</aya>
<aya number="179">
<translation><![CDATA[Эми, Аллахтан корккула жана мага моюн сунгула!]]></translation>
<footnotes></footnotes>
</aya>
<aya number="180">
<translation><![CDATA[Мен үгүтүм үчүн силерден акы сурабаймын. Менин сыйлыгымды ааламдардын Раббиси берет.]]></translation>
<footnotes></footnotes>
</aya>
<aya number="181">
<translation><![CDATA[(Оо, коомум) өлчөөнү толук кылгыла! Кемитип тартуучулардан болбогула!]]></translation>
<footnotes></footnotes>
</aya>
<aya number="182">
<translation><![CDATA[Туура тараза менен тарткыла!]]></translation>
<footnotes></footnotes>
</aya>
<aya number="183">
<translation><![CDATA[Адамдардын нерселерин кемитпегиле![1] Жер бетинде бузукулук таратып жүрбөгүлө!]]></translation>
<footnotes><![CDATA[[1] Таразадан алдоо бирөөнүн чөнтөгүнө «түшүү» метрден үнөмдөп калуу, уурулук, карактоо..., ушулардын баары тоноочулук болуп саналат.]]></footnotes>
</aya>
<aya number="184">
<translation><![CDATA[Силерди жана абалкы муундарды жараткан Аллахтан корккула!]]></translation>
<footnotes></footnotes>
</aya>
<aya number="185">
<translation><![CDATA[(Каапырлар) айтышты: «Сен (эй, Шуайб) сыйкырланып калгансың го!]]></translation>
<footnotes></footnotes>
</aya>
<aya number="186">
<translation><![CDATA[Сен биз сыяктуу эле адамсың! (Кантип тамак жеп, базарда жүрө турган жөнөкөй адам пайгамбар болсун?!) Биз, сени анык эле жалганчылардын бири деп ойлойбуз.]]></translation>
<footnotes></footnotes>
</aya>
<aya number="187">
<translation><![CDATA[Эгер чынчыл болсоң, биздин башыбызга асмандын бир бөлүгүн түшүрүп жиберчи? (Мына ушинтип шылдыңдашты каапырлар Шуайб пайгамбарды. Үгүт пайда бербей, кайра өзүнө кордук көргөзүлгөн соң)]]></translation>
<footnotes></footnotes>
</aya>
<aya number="188">
<translation><![CDATA[(Шуайб мындай) деди: «Силердин ишиңерди(н жазасын) Раббимдин Өзү гана билет.[1]]]></translation>
<footnotes><![CDATA[[1] Мен болгону Акыйкат сөздү жеткирүүчүмүн. Силердин башыңарга азап түшүрүүнү мен билбеймин, Раббим билет. Ал Өзү каалаган учурда силерге азап түшүрүүгө Кудуреттүү.]]></footnotes>
</aya>
<aya number="189">
<translation><![CDATA[Аны (дагы) жалганчыга чыгарышты эле, аларды (капыстан) көлөкөлүү күндүн азабы кармады![1] Бул улук күндүн азабы болчу.]]></translation>
<footnotes><![CDATA[[1] Ошондо, Аллах Күндү аябай ысык кылган. Каапырлар көлөкө таппай, ысыктан кыйналып калганда, Аллах чоң бир кара булут жиберген. Муну көргөн каапырлар, Аллахтын амалкерлиги экенин ойлоп да коюшпай, анын астына чогулушканда..., булуттун арасынан от чыгып, бардыгын күлгө айланткан!]]></footnotes>
</aya>
<aya number="190">
<translation><![CDATA[Албетте мында үлгү-сабак бар. Бирок, алардын көпчүлүгү ыймандуу болушпады.]]></translation>
<footnotes></footnotes>
</aya>
<aya number="191">
<translation><![CDATA[Чынында сенин Раббиң, Бир Өзү гана Кудуреттүү, Ырайымдуу.]]></translation>
<footnotes></footnotes>
</aya>
<aya number="192">
<translation><![CDATA[«Ал (Куран) ааламдардын Раббиси тарабынан түшкөн».]]></translation>
<footnotes></footnotes>
</aya>
<aya number="193">
<translation><![CDATA[Аны аманаткөй Рух (Жебирейил периште) алып келди,]]></translation>
<footnotes></footnotes>
</aya>
<aya number="194">
<translation><![CDATA[сенин жүрөгүңө, эскертүүчүлөрдөн (пайгамбарлардан) болууң үчүн.]]></translation>
<footnotes></footnotes>
</aya>
<aya number="195">
<translation><![CDATA[(Ал) ачык-айкын араб тилинде (түшкөн).]]></translation>
<footnotes></footnotes>
</aya>
<aya number="196">
<translation><![CDATA[Албетте, ал абалкылардын ыйык китептеринде да эскертилген.]]></translation>
<footnotes></footnotes>
</aya>
<aya number="197">
<translation><![CDATA[Аны Исраил урпактарынын (яхудилердин) ичиндеги уламалар билиши аларга далил болбойбу?[1]]]></translation>
<footnotes><![CDATA[[1] Араб мушриктери үчүн яхуди уламаларынын сөзү далил болгон. Бир нерседе талашып калчу болушса дароо аларга чуркап барышып, «Тооратты карагылачы, паландай маселеде эмне айтылган экен деп турушкан. Ал эми, Куран маселесинде да ынсаптуу еврей аалымдары Тооратта Куран жана Мухаммад саллаллоху алайхи ва саллам жөнүндө айтылганын маалымдашкан. Бирок, кежирленген мушриктер бул далилге да муюбай коюшту.]]></footnotes>
</aya>
<aya number="198">
<translation><![CDATA[Эгер Биз аны араб эмес адамдардын кээ бирине түшүрсөк]]></translation>
<footnotes></footnotes>
</aya>
<aya number="199">
<translation><![CDATA[жана аларга (ошол тилде) окуп берсе да ыйман келтиришмек эмес.[1]]]></translation>
<footnotes><![CDATA[[1] Анда: «Эч нерсени түшүнбөй жатабыз. Бул эмне өзү?» дешмек.]]></footnotes>
</aya>
<aya number="200">
<translation><![CDATA[Биз ошондой эле (Куранды) күнөөкөр адамдардын жүрөктөрүнө (Куранга болгон жалган менен каапырлыкты) жолдодук.]]></translation>
<footnotes></footnotes>
</aya>
<aya number="201">
<translation><![CDATA[Алар жан ооруткан азапты көрмөйүнчө ага ыйман келтиришпейт.]]></translation>
<footnotes></footnotes>
</aya>
<aya number="202">
<translation><![CDATA[Азап болсо аларга капыстан келет. Алар аны туйбай-сезишпей калышат.]]></translation>
<footnotes></footnotes>
</aya>
<aya number="203">
<translation><![CDATA[Анан алар: «Мөөнөт берилгендерден болоор бекенбиз» деп калышат.]]></translation>
<footnotes></footnotes>
</aya>
<aya number="204">
<translation><![CDATA[Биздин азапты шаштырып жатышабы?]]></translation>
<footnotes></footnotes>
</aya>
<aya number="205">
<translation><![CDATA[Айтчы (оо, Мухаммад!) эгер Биз аларды бир нече жылдар (мөөнөт берип, дүйнө жыргалдарынан) пайдалантырсак,]]></translation>
<footnotes></footnotes>
</aya>
<aya number="206">
<translation><![CDATA[Андан кийин аларга убада кылынган нерсе (азап) келсе,]]></translation>
<footnotes></footnotes>
</aya>
<aya number="207">
<translation><![CDATA[ошол пайдалантырылган нерселердин аларга пайдасы тиймек эмес!]]></translation>
<footnotes></footnotes>
</aya>
<aya number="208">
<translation><![CDATA[Биз кайсы шаарды(н элин) кыйраткан босок, (ошого чейин) алардын эскертүүчүсү болгон.]]></translation>
<footnotes></footnotes>
</aya>
<aya number="209">
<translation><![CDATA[(Бул) - эскертүү үчүн. Биз (эч качан) зулум кылуучулардан болбодук.[1]]]></translation>
<footnotes><![CDATA[[1] Эгер эскертүү бербей кыйратса, анда зулум болмок.]]></footnotes>
</aya>
<aya number="210">
<translation><![CDATA[Аны (Куранды) жин-шайтандар түшүргөн эмес.]]></translation>
<footnotes></footnotes>
</aya>
<aya number="211">
<translation><![CDATA[Аларга (Куран түшүрүү) ылайык эмес. Жана буга алардын кудуреттери да жетпейт.[1] (Анткени:)]]></translation>
<footnotes><![CDATA[[1] Мушриктердин Куранга, пайгамбарга койгон дооматтарынын кезектегиси - алардын «Куранды Мухаммадга жин-шайтандар шыбыраса керек» деген сөздөрү. Бул аят ошол дооматка жооп. Шайтандар - ыпылас. Билген-кылган иштери азгырык. Ал эми Куран таза жана турган бүткөнү хидаят (туура жол). Демек, шайтан буга ылайык эмес. Анан шайтандар жогорку Арштан Куран аяттарын алып келебиз деп аракет кылган күндө деле, кудуреттери жетпейт.]]></footnotes>
</aya>
<aya number="212">
<translation><![CDATA[Алар аны угуудан тосулуп коюлган.[1]]]></translation>
<footnotes><![CDATA[[1] Жин-шайтандар түшө турган Куран аяттарын же болбосо башка бир кайып кабарларын уурдап алуу үчүн эң жогорку асмандарга сагаласа, аларга жылдыздар атырылып, күйдүрүп жиберчү болгон. Анын үстүнө Куран аяттарын Кудуреттүү периште Жебирейил коргоп, сактап алып түшөт. Аллах таала башка бир аятта: «Зикирди (Куранды) Биз түшүрдүк жана аны Өзүбүз сактоочубуз» деген.]]></footnotes>
</aya>
<aya number="213">
<translation><![CDATA[(Оо, Мухаммад!) Аллахка кошуп башка «кудайларга» дуба кылбагын. Анткенде, азапталуучулардан болуп каласың.]]></translation>
<footnotes></footnotes>
</aya>
<aya number="214">
<translation><![CDATA[Жана (эң оболу) жакын туугандарыңды (тозок азабынан) эскерт!]]></translation>
<footnotes></footnotes>
</aya>
<aya number="215">
<translation><![CDATA[Өзүңө ээрчиген ыймандууларды канатыңа калкала!]]></translation>
<footnotes></footnotes>
</aya>
<aya number="216">
<translation><![CDATA[Эгер сага (кимдир бирөөсү) каршы чыкса, (анда): «Мен силердин (күнөө) ишиңерден алысмын» - дегин.]]></translation>
<footnotes></footnotes>
</aya>
<aya number="217">
<translation><![CDATA[Жана Кудуреттүү, Ырайымдууга тобокел кыл.]]></translation>
<footnotes></footnotes>
</aya>
<aya number="218">
<translation><![CDATA[Ал сенин (намазда) турганыңды көрөт.]]></translation>
<footnotes></footnotes>
</aya>
<aya number="219">
<translation><![CDATA[Жана сажда кылуучулардын арасында (намаздын бир амалынан экинчисине) көчүп турганыңды (дагы көрөт).]]></translation>
<footnotes></footnotes>
</aya>
<aya number="220">
<translation><![CDATA[Ал чынында (бардыгын) Угуучу, Билүүчү.]]></translation>
<footnotes></footnotes>
</aya>
<aya number="221">
<translation><![CDATA[(Сен аларга мындай дегин): «Шайтандар кимге түшүшүн силерге кабар берейинби?]]></translation>
<footnotes></footnotes>
</aya>
<aya number="222">
<translation><![CDATA[Алар жеткен дооматчы, күнөөкөр адамдарга түшөт.]]></translation>
<footnotes></footnotes>
</aya>
<aya number="223">
<translation><![CDATA[Алар (аны) угушат. Алардын көпчүлүгү жалганчылар.]]></translation>
<footnotes></footnotes>
</aya>
<aya number="224">
<translation><![CDATA[Ал эми акындарга болсо, адашкан кишилер ээрчийт.[1]]]></translation>
<footnotes><![CDATA[[1] Албетте, көпчүлүк акындар сезимтал кишилер. Алар ырдын ар кайсы өрөөнүндө жүрө беришет. Конум (токтоолук) деген болбойт. Бүгүн бирөөнү мактап, көкөлөтсө, эртең эле жети кат жердин түбүнө киргизе жамандап жибериши мүмкүн. Акындарга өздөрү сыяктуу сезимтал (акылынан сезими бийик) адамдар ээрчийт. Ким акылдан сезимди жогору койсо - ал адашат.]]></footnotes>
</aya>
<aya number="225">
<translation><![CDATA[Сен алардын (акындардын) ар кайсы өрөөндөрдө тентип жүргөнүн көрбөгөн белең?]]></translation>
<footnotes></footnotes>
</aya>
<aya number="226">
<translation><![CDATA[Чынында, алар жасабаган иштерин сүйлөшөт (жазышат).]]></translation>
<footnotes></footnotes>
</aya>
<aya number="227">
<translation><![CDATA[Ыйман келтирип, жакшы иштерди жасап, Аллахты көп эскерип, зулумдук көргөндөрүнөн кийин жеңишке жеткен (акын) адамдар (жогорудагы акындардай эмес). Ал эми, залым (каапыр) адамдар жакында кайсы жайга барышаарын билип алышат.]]></translation>
<footnotes></footnotes>
</aya>
</sura>
<sura number="27">
<aya number="1">
<translation><![CDATA[Та, син. Булар – Курандын жана ачык-айкын (катасы жок) китептин аяттары.]]></translation>
<footnotes></footnotes>
</aya>
<aya number="2">
<translation><![CDATA[Туура жол жана ыймандууларга сүйүнчү кабар.]]></translation>
<footnotes></footnotes>
</aya>
<aya number="3">
<translation><![CDATA[Алар (ыймандуулар) намазды толук окушат, зекетти беришет жана акыретке бекем ишенишет.]]></translation>
<footnotes></footnotes>
</aya>
<aya number="4">
<translation><![CDATA[Ал эми акыретке ишенбеген адамдарга Биз (күнөө) иштерин кооз көргөзүп койдук. Эми алар адашып-тентип жүрө беришет.]]></translation>
<footnotes></footnotes>
</aya>
<aya number="5">
<translation><![CDATA[Алар үчүн азаптын эң жаманы болот жана алар акыретте эң көп зыян тартуучулар!]]></translation>
<footnotes></footnotes>
</aya>
<aya number="6">
<translation><![CDATA[«Жана чынында (сага түшүрүлгөн) Куран – Билүүчү, Даанышман (Аллах) тарабынан берилген».]]></translation>
<footnotes></footnotes>
</aya>
<aya number="7">
<translation><![CDATA[(Оо, Мухаммад эстегин), бир кезде Муса (Мадяндан келе жатып) өз үй-бүлөсүнө: «Мен (алыстан) от көрдүм. Дароо андан кабар же силерге бир аз чок ала келейин, (аны менен) жылынып алаарсыңар» - деди.]]></translation>
<footnotes></footnotes>
</aya>
<aya number="8">
<translation><![CDATA[Ал отко (жакындап) келгенде (кайыптан): «Оттун жанындагы кишиге жана тегерегиндегилерге береке болсун![1] Ааламдардын Раббиси – Аллах аруу!» - деген добуш угулду.]]></translation>
<footnotes><![CDATA[[1] Аллах Өзүнүн ыйык элчи-пайгамбарчылыгын берүү үчүн Мусанын көзүнө «от» көргөзүп, айланасы берекеттүү, Ыйык Тува өрөөнүнө алып келген.]]></footnotes>
</aya>
<aya number="9">
<translation><![CDATA[«Оо, Муса бул Мен – Кудуреттүү, Даанышман Аллахмын!]]></translation>
<footnotes></footnotes>
</aya>
<aya number="10">
<translation><![CDATA[Таягыңды ташта!» (таягын жерге таштады эле) Анын чоң жылан болуп сойлогонун көрүп артына карабай качып жөнөдү. «Оо, Муса! – (деди кайрадан жанагы добуш) – коркпогун, Менин алдымда пайгамбарлар коркушпайт.]]></translation>
<footnotes></footnotes>
</aya>
<aya number="11">
<translation><![CDATA[Ал эми, зулумдук кылган адамдар (Менден коркушат)ظ (Бирок) кийин күнөөсүн сооп ишке алмаштырса, Мен Кечиримдүү, Ырайымдуумун.]]></translation>
<footnotes></footnotes>
</aya>
<aya number="12">
<translation><![CDATA[(Оо, Муса), колуңду колтугуңа киргиз, ал жамандыгы жок[1] аппак болуп чыгат. (آТаяк менен ак кол) Фараон жана анын коомуна арналган тогуз кереметтин[2] (экөөсү). Чынында алар бузулган коомдор.]]></translation>
<footnotes><![CDATA[[1] «Жамандыгы жок» дегендин мааниси, пес (ала) оорусу менен ооруган дене сыяктуу жийиркеничтүү ак эмес, нурлуу, татынакай, жылтыраган ак дегенди түшүндүрөт.
[2] Аллах Мусага ушул экөөнөн: таяк менен ак колдон башка дагы жети керемет берген. Бардык кереметтери биригип тогуз болот.]]></footnotes>
</aya>
<aya number="13">
<translation><![CDATA[Ал эми, качан аларга Биздин кереметтер келгенде! «Бул анык сыйкыр» дешти.]]></translation>
<footnotes></footnotes>
</aya>
<aya number="14">
<translation><![CDATA[Жана өздөрү (чындык экенин) билип турса да, зулумдук, текебердик менен четке кагып коюшту. Эми сен бузулган адамдардын акыбет-натыйжасы кандай болгонун көрүп кой.[1]]]></translation>
<footnotes><![CDATA[[1] Бузулган Фараон адамдардын акыбет-натыйжасы деңизге чөктүрүп өлтүрүү болгон эле.]]></footnotes>
</aya>
<aya number="15">
<translation><![CDATA[Биз Дауд менен (анын уулу) Сулайманга илим (пайгамбарлык) бердик. Анан алар: «Аллахка мактоолор болсун! Ал Өзүнүн көп ыймандуу пенделеринен бизди артыкчылыктуу кылды!» дешти.]]></translation>
<footnotes></footnotes>
</aya>
<aya number="16">
<translation><![CDATA[Сулайман Дауддан (илими менен пайгамбарлыгын) мураска алды жана: «Оо, адамдар, Бизге куштардын тили үйрөтүлдү жана (ушул кезге чейин, эч кимге берилбеген) бардык нерселер берилди. Акыйкатта бул (Аллах тарабынан берилген) анык артыкчылык!» - деди.]]></translation>
<footnotes></footnotes>
</aya>
<aya number="17">
<translation><![CDATA[Жана (күндөрдүн биринде) Сулайманга жиндерден, инсандардан, куштардан турган аскерлери чогултулду жана тизилип турушту.]]></translation>
<footnotes></footnotes>
</aya>
<aya number="18">
<translation><![CDATA[Алар качан гана кумурскалардын өрөөнүнө жетип келишкенде, бир кумурска: «Э-э-й, кумурскалар! Уяңарга киргиле! Сулайман менен аскерлери байкабастан силерди тебелеп-жанчып кетишпесин!» - деди.]]></translation>
<footnotes></footnotes>
</aya>
<aya number="19">
<translation><![CDATA[Анын сөзүнө Сулайман жылмайып күлдү да, (дуба кылып, мындай) деди: «Оо, Раббим! Мага жана ата-энеме берген жакшылыктарыңа шүгүр кылууга жана Өзүң ыраазы боло турган иштерди аткарууга мени жөндөмдүү кыл жана жакшы, ыймандуу пенделериңдин катарында Өз ырайымыңдын астына киргиз!».]]></translation>
<footnotes></footnotes>
</aya>
<aya number="20">
<translation><![CDATA[(Бир жерде) куштарды кароодон өткөрдү жана: «Мага эмне болгон, үпүптү көрбөй жатамын? Же ал (бир жагына) көрүнбөй кеттиби?]]></translation>
<footnotes></footnotes>
</aya>
<aya number="21">
<translation><![CDATA[Мен аны катуу азап менен жазалаймын: же союп жиберемин же болбосо мага (жоголгонунун) анык-ишенимдүү далилин алып келсин!» деди.]]></translation>
<footnotes></footnotes>
</aya>
<aya number="22">
<translation><![CDATA[Көп турбай (үпүп келип калды) жана ошол замат (маалымат берип мындай) деди: «Мен сен билбеген нерсени билип келдим. Мен сага Саба[1] элинен анык кабар алып келдим.]]></translation>
<footnotes><![CDATA[[1] «Саба» - Йемен өлкөсүндөгү бир уруунун аты.]]></footnotes>
</aya>
<aya number="23">
<translation><![CDATA[Мен аларга бийлик кылган (Билкийс деген) аялды таптым. Ага бүткүл (керектүү кубаттуулуктун, бийликтин) себептери берилиптир. Жана анын улук тактысы да бар экен.]]></translation>
<footnotes></footnotes>
</aya>
<aya number="24">
<translation><![CDATA[Мен ал аял менен анын коомун, Аллахты коюп, күнгө сажда (табынып) жатканын көрдүм. Шайтан аларга (ширк) амалдарын кооздоп көргөзүп туура жолдон тосуп коюптур. Алар (ошондуктан, туура жолго) түшүшкөн жок.]]></translation>
<footnotes></footnotes>
</aya>
<aya number="25">
<translation><![CDATA[Аллахтын Өзүнө сажда кылышса болбойт беле?! Ал асмандардагы жана жердеги жашыруун нерселерди чыгарган жана силер жашырган же жарыя кылган (бардык) нерселерди билет!]]></translation>
<footnotes></footnotes>
</aya>
<aya number="26">
<translation><![CDATA[Аллах(тын) бир Өзүнөн башка (сыйынууга татыктуу) кудай жок! (Ал) улук Арштын Раббиси! (Үпүп өз маалыматын ушинтип бүтүрдү. Сулайман аны уккан соң...,)]]></translation>
<footnotes></footnotes>
</aya>
<aya number="27">
<translation><![CDATA[(мындай) деди: «Чын сүйлөдүңбү же жалганчылардан болдуңбу, (муну) азыр эле байкап көрөбүз.]]></translation>
<footnotes></footnotes>
</aya>
<aya number="28">
<translation><![CDATA[Менин мына бул катымды алып жөнөгүн. Аларга алпарып таштагын дагы, өзүң ыраак болуп, карап тур: эмне жооп айтышаар экен. (Үпүп куш катты алпарып таштады да, буюрулганы сыяктуу, окуянын кандай уланышын бир четте карап турду. Саба канышасы катты ачып, мындай)]]></translation>
<footnotes></footnotes>
</aya>
<aya number="29">
<translation><![CDATA[деди: «Оо, кадырмандар, мага бир урматтуу кат келиптир.]]></translation>
<footnotes></footnotes>
</aya>
<aya number="30">
<translation><![CDATA[Сулаймандан экен. Анда «Ырайымдуу жана Мээримдүү Аллахтын ысымы менен (баштаймын).]]></translation>
<footnotes></footnotes>
</aya>
<aya number="31">
<translation><![CDATA[(Оо, Сабалыктар,) өзүңөрдү менден бийик сезбей, моюн сунган абалда мага келүүңөрдү (буюрамын» деп жазыптыр)».]]></translation>
<footnotes></footnotes>
</aya>
<aya number="32">
<translation><![CDATA[(Дагы) айтты: «Кана, (акылман) улуктар, мага ишимде кеңеш бергиле. Качан силер (бир нерсеге) күбөлүк бермейинче, мен эч кандай чечим чыгарбаймын».]]></translation>
<footnotes></footnotes>
</aya>
<aya number="33">
<translation><![CDATA[(Улуктар) айтышты: «Биз Кудуреттүү жана күчтүү кошуун ээсибиз.[1] Бирок, ыктыяр өзүңүздө. Эмне буйрук чыгарууну өзүңүз карап көрүңүз». (Каныша ойлонуп, эң жакшы чечимге келди жана:)]]></translation>
<footnotes><![CDATA[[1] «Сулаймандын бул каты бизди коркутпайт. Кааласак анын үстүнө кошуун тартып барышыбыз мүмкүн» демекчи болушууда.]]></footnotes>
</aya>
<aya number="34">
<translation><![CDATA[Айтты: «Чынында падышалар бир айылга (айыл, шаарларга) басып кирсе, анын ойронун чыгарып, кадырлуу элин кор кылышат. Дал ушундай кылышат.]]></translation>
<footnotes></footnotes>
</aya>
<aya number="35">
<translation><![CDATA[А, мен болсо аларга (кымбат баалуу) белектер жиберемин. Көрөйүнчү, элчилер(им) кандай кабар менен кайтаар экен».]]></translation>
<footnotes></footnotes>
</aya>
<aya number="36">
<translation><![CDATA[(Элчилер кымбат белектер менен) Сулайманга келгенде, ал: «Силер мага мал-дүйнө менен жардам берейин дедиңерби-ыя! Аллах берген нерселер (чексиз мүлк, илим жана пайгамбарлык) силер алып келгендерден артык. (Бул) белек-бечкегиңер менен өзүңөр сүйүнө бергиле!]]></translation>
<footnotes></footnotes>
</aya>
<aya number="37">
<translation><![CDATA[(Бул белегиң менен) аларга кайтып жөнөгүн! Эми Биз алардын үстүнө (адамдар, жиндер жана куштардан болгон) туруштук бере албай турган аскер менен барып, моюн сунган, кордолгон абалда журтунан сүрүп чыгарабыз!».[1]]]></translation>
<footnotes><![CDATA[[1] Ал каапыр элге, өзүңөр моюн сунган абалда келип, туура жолго түшкүлө деп кат жазса, алар белек жиберип сынаганы Сулаймандын ачуусун келтирген эле.]]></footnotes>
</aya>
<aya number="38">
<translation><![CDATA[(Анан) айтты: «Оо, аскерлерим! Кимиңер мага анын тактысын, өзү моюн сунган абалда келгенге чейин жеткирип келе аласыңар?».]]></translation>
<footnotes></footnotes>
</aya>
<aya number="39">
<translation><![CDATA[Жиндерден «Ифрит» деген бирөөсү: «Мен аны сен ушул ордуңдан турганга чейин алып келе аламын жана ушуга мен кудуреттүү, ишенимдүүмүн» - деди.]]></translation>
<footnotes></footnotes>
</aya>
<aya number="40">
<translation><![CDATA[Ал эми, китептен илими болгон анын (Сулаймандын) алдындагы бир адам: «Мен аны көзүңдү жумуп ачканга чейин эле, келтире аламын» деди. (Сулайман көзүн ачып) тактыны өз алдында орношуп калганын көргөндө: «Бул Раббимдин мени, шүгүр кыламынбы же шүгүрсүз боломунбу, (ушуну) сынаш үчүн мага берген өзгөчөлүгү, артыкчылыгы. Ким шүгүр кылса, өзүнө пайда. Ал эми, ким каапыр (шүгүрсүз) болсо, Раббим (андан) Беймуктаж жана Улук!» - деди.]]></translation>
<footnotes></footnotes>
</aya>
<aya number="41">
<translation><![CDATA[(Анан) айтты: «Анын тактысын өзгөртүп койгула. Көрөбүз, ал тааныйбы же тааныбагандардан болобу».[1]]]></translation>
<footnotes><![CDATA[[1] Сулайман Саба канышасынын элчисин кайтарып жибергенде, Аллах ага канышанын келишин билдирген жана Сулайман анын парасатын сынап, анан Аллахтын кереметтерин көргөзүп акыйкат динге үгүт кылып чакырууну ойлогон.]]></footnotes>
</aya>
<aya number="42">
<translation><![CDATA[(Билкийс) жетип келгенде «Сенин тактың ушундай беле?» деп суралды. «Дал өзү го!» - деди ал. (Анда Сулайман айтты): «Бизге мындан мурун илим (пайгамбарлык жана башка илимдер) берилген жана биз мусулмандардан болдук».]]></translation>
<footnotes></footnotes>
</aya>
<aya number="43">
<translation><![CDATA[Ал эми, канышаны болсо, өздөрү ибадат кылган, Аллахтан башка «кудайлары»(на болгон ишеними, Аллахка ыйман келтирүүдөн) тосуп турган. Ал каапыр коомдордон эле.]]></translation>
<footnotes></footnotes>
</aya>
<aya number="44">
<translation><![CDATA[(Анан ага): «Сарайга кириңиз» деп айтылды. Сарайды көргөндө..., аны суу деп ойлоп, (бутун чечип, кийимин) балтырына чейин көтөргөндө,[1] (Сулайман): «Бул тегизделген жылмакай айнектен жасалган сарай» - деди. (Сулаймандын Аллахтын Кудуретинен жардам алган пайгамбар экенине эми Саба канышасында эч шек-күмөн калбады. Ошондуктан:) «Оо, Раббим! Мен өз жаныма зулум кылып жүргөн экенмин! Мен Сулайман менен бирге ааламдардын Раббисине моюн сундум!» - деди.]]></translation>
<footnotes><![CDATA[[1] Сулайман жиндердин жардамы жана өзүнүн жетишкен илими менен суунун үстүнө жылмакай айнектен сарай салган. Ал айнектер ушунчалык тунук болгондуктан, бар экени билинген эмес. Астындагы суу эле көрүнүп, агып турат. Бирок добушу жок. Каныша айран таң! «Сарайга кириңиз» деп, сууга жетелешүүдө. Жана эле айткандай ал өтө зирек. Сулаймандын көңүлү оорубасын деп, «кана, сарай дегениңиз?» «эмне үчүн мени сарай деп сууга жетелеп жатасыз?» деген жок. Эмне болоор экен, кечсем, кечип коеюн деп, бут кийимин чечип, этегин көтөрүп, «кечип кирсе»..., суу жок! Тамандын астындагы айнектен жасалган сарайдын тепкичи экен! Сулайман анын таңыркоосуна экинчи ирет жооп берип «Бул тегизделген жылмакай айнектен жасалган сарай» - деди.]]></footnotes>
</aya>
<aya number="45">
<translation><![CDATA[Биз Самуд элине өздөрүнүн тууганы Салихти «Аллахка ибадат кылгыла!» (деп буюрушу үчүн) пайгамбар кылып жибердик. Анан алар эки бөлүк (мусулман-каапыр) болуп талашып-тартыша баштады. (Каапырлар Салих пайгамбарды жалганчы дешип, «эгер чын пайгамбар болсоң, биздин башыбызга бир азап түшүрчү, кана» деп кыстай баштады. Анда:)]]></translation>
<footnotes></footnotes>
</aya>
<aya number="46">
<translation><![CDATA[(Салих) айтты: «Оо, коомум! Эмнеге силер жакшылыктан мурун (азапка алып баруучу) күнөөлүү иштерге шашыласыңар?! (Андан көрө) Аллахтан кечирим сурасаңар болбойбу?! Ырайымына арзып калышыңар ажеп эместир!».]]></translation>
<footnotes></footnotes>
</aya>
<aya number="47">
<translation><![CDATA[(Каапырлар) айтты: «Сенден жана сени менен бирге болгондордон (кесепеттүү экенсиңер деп) жаман жышаан кылып жатабыз» (Салих) айтты: «Жаман жышааныңар Аллахтын алдында. Жок! (Силер айткандай эмес) Чынында, силер сыналып жаткан коомсуңар».[1]]]></translation>
<footnotes><![CDATA[[1] Адамдардын башына түшкөн ар түрдүү жаман-жакшы нерселер, («келиндин аягынан...» дегендей) бирөөнүн аягынан же башкасынан болбойт. Булар-болбогур ырымдар! Аллах таала Өзүнүн алдындагы Тагдыр китебине эмне жазган болсо ошол иш болот. Аны бирөөнүн «аягына» байлап койгон эмес. Бул дүйнө сыноо дүйнөсү. Аллах кээ бирде бакыт-таалай, байлык-мүлк берип сынаса, кээде кайгы-капачылык, кедейчилик менен сынайт.]]></footnotes>
</aya>
<aya number="48">
<translation><![CDATA[Шаарда, жер бетинде жакшылык эмес, бузукулукту таратып жүргөн тогуз киши бар эле.]]></translation>
<footnotes></footnotes>
</aya>
<aya number="49">
<translation><![CDATA[Алар:«Аллахтын аты менен бири-бириңерге ант бергиле. Салих менен үй-бүлөсүн түн ичинде өлтүрүп, кийин тууган(дар)ына «Анын үй-бүлөсүнүн өлгөнүнөн кабарыбыз жок, биз чын сүйлөгөн кишилербиз – дейбиз» дешти.]]></translation>
<footnotes></footnotes>
</aya>
<aya number="50">
<translation><![CDATA[Алар (ушундай) айла кылышты Биз дагы айла кылдык. Алар билбей калышты.[1]]]></translation>
<footnotes><![CDATA[[1] Инсанияттын ниет-максатын, эреже-долбоорун Аллах билип турат. Бирок, Аллахтын пландарын эч ким билбейт. Алар эртең Салих менен үй-бүлөсүн кыйратабыз деген максаттарына жетпей өздөрү Аллах жиберген азаптан кыйрап калышты.]]></footnotes>
</aya>
<aya number="51">
<translation><![CDATA[Карачы, алардын айлакерликтеринин акыбети эмне болгонун: Биз аларды (тогуз мыкаачыны) бардык (каапыр) коомдору менен бирге кыйратып койдук!]]></translation>
<footnotes></footnotes>
</aya>
<aya number="52">
<translation><![CDATA[Мына алардын үйлөрү! Зулумдук (каапырлык) кылгандары себептүү бош калды! Билген адамдар үчүн бул окуяда (кудуретибизге) белги бар.]]></translation>
<footnotes></footnotes>
</aya>
<aya number="53">
<translation><![CDATA[Ал эми, ыйман келтирген адамдарды, биз куткардык. Алар такыба кишилер болчу.]]></translation>
<footnotes></footnotes>
</aya>
<aya number="54">
<translation><![CDATA[Жана (оо, Мухаммад!) Лутту да (эстегин). Бир кезде ал коомуна: «Силер көрүп, билип туруп бузукулук жасай бересиңерби?!]]></translation>
<footnotes></footnotes>
</aya>
<aya number="55">
<translation><![CDATA[Аялдар калып, эркектерге кумар менен (артынан) келе бересиңерби?! Жок! Силер тап-такыр (чектен чыккан) наадан коом экенсиңер!» деди.]]></translation>
<footnotes></footnotes>
</aya>
<aya number="56">
<translation><![CDATA[Коому ага (шылдыңдаган абалда): “Луттун үй-бүлөсүн (жана аны менен бирге болгон ыймандууларды) айылыңардан четке чыгарып таштагыла! Алар таза адамдар экен!” – деген сөз менен гана жооп берди.[1]]]></translation>
<footnotes><![CDATA[[1] Анан аларга азап берүү үчүн Аллахтын эки периштеси сулуу жигит кейпинде Луттун үйүнө келишет. Луттун кемпири бузукулардын ишин туура көргөн каапыр болчу. Ал ыплас адамдарга чуркап барып: «Луттун үйүнө эки сулуу жигит келди» деп сүйүнчүлөдү. Алар бири-биринен озушуп, жетип келип, эки «жигиттен» үмүт кылып калышты. Бирок, «жигиттер» Лутка түнү менен үй-бүлөңдү алып шаардан чыгып кетүүнү дайындап, кайып болушту. Лут кемпиринен башка үй-бүлөсүн чыгарып кетери менен ыпыластардын үстүнө таш жамгыры жаап, жер оодарылып, кыйрап калышты!]]></footnotes>
</aya>
<aya number="57">
<translation><![CDATA[Анан Биз Лут менен анын үй-бүлөсүн куткардык. Бир гана аялы(н куткарбадык). Биз ага кыйрагандардын (бири) болууну тагдыр кылган элек.]]></translation>
<footnotes></footnotes>
</aya>
<aya number="58">
<translation><![CDATA[Жана алардын үстүнө (таш) жамгырын жаадырдык. Эскертилгендердин[1] «жамгыры» аябай жаман болду.]]></translation>
<footnotes><![CDATA[[1] Аларга «Эгер ушунуңарды токтотуп, Аллахтын мыйзамына кайтпасаңар, башыңарга азап түшөт» деп эскертилген болчу.]]></footnotes>
</aya>
<aya number="59">
<translation><![CDATA[Айт (оо, Мухаммад): «Аллахка мактоолор, тандап алган пенделерине (пайгамбарларга) салам болсун! Аллах жакшыбы, же силер (Аллахка) шерик кылып жаткан «кудайларбы»?!]]></translation>
<footnotes></footnotes>
</aya>
<aya number="60">
<translation><![CDATA[Асмандар менен жерди жаратып, силерге асмандан суу түшүргөн ким?» Биз ал суу менен кооз-көркөм бактарды өндүрдүк. Силер ал бактардын дарактарын өндүрүп-өстүрө албайт элеңер. (Эми, айткылачы, ушуларды) Аллах менен бирге (шерик) болгон «кудайлар» жасадыбы?! Жок! Алар (Аллахка башка «кудайды») тең кылган адамдар!]]></translation>
<footnotes></footnotes>
</aya>
<aya number="61">
<translation><![CDATA[Же болбосо, жерди ким (инсаниятка) башпаанек кылды? Анын араларына (ким) дарыяларды агызып, үстүнө тоолорду орнотуп, эки деңиздин (дарыя менен деңиздин) арасына (ким) тосмо койду? (Аллахбы) же Аллах менен (силер ага шерик кылган) «кудайбы»?! Жок! Алардын көпчүлүгү (акыйкатты) билишпейт.]]></translation>
<footnotes></footnotes>
</aya>
<aya number="62">
<translation><![CDATA[Же болбосо, зарыккан-муктаждын дубасына ким жооп берип, жамандыкты ким кетирет? Жана силерди жер бетине бириңердин артынан бириңерди калуучу орун басар кылган (ким)? (Аллахбы) же, Аллах менен (силер Ага шерик кылган башка) «кудайбы»?! Өтө аз ойлоносуңар!]]></translation>
<footnotes></footnotes>
</aya>
<aya number="63">
<translation><![CDATA[Же болбосо, силерге кургактык менен деңиздердин караңгылыктарында жол көргөзгөн ким? Жана Өз ырайымы астынан, сүйүнүчтүн элчиси катары шамалдарды жиберген ким? (Аллахбы) же, (силердин оюңардагы) Аллах менен бирге (шерик) болгон «кудайбы»?! Аллах алардын ширк амалдарынан (Аруу Таза жана) Бийик!]]></translation>
<footnotes></footnotes>
</aya>
<aya number="64">
<translation><![CDATA[Же болбосо, (инсанды) абалкы ирет жаратып, кийин аны (өлгөндөн соң) кайрадан жарата турган ким?! Жана силерге асмандан жана жерден ырыскы бере турган ким?! (Аллахбы) же Аллах менен бирге болгон (силер шерик кылган) «кудайбы?!» Айт (оо, Мухаммад): «Эгер (Аллахтын шериги бар деген сөзүңөрдө) чынчыл болсоңор, далилиңерди алып келгиле!»]]></translation>
<footnotes></footnotes>
</aya>
<aya number="65">
<translation><![CDATA[Айт: «Асмандардагы жана жердеги эч ким кайыпты[1] билбейт. Бир гана Аллах билет! Качан кайрадан тирилишин сезишпейт.]]></translation>
<footnotes><![CDATA[[1] Кайыпты пайгамбарлар да, периштелер да, жин-шайтандар да, арбактар да билбейт. Аллахтан башка кимдир бирөөлөр кайыпты билет деген адам каапыр болот. Кудум эле Мекке мушриктери сыяктуу. Алар дагы ушинтип ойлошкон.]]></footnotes>
</aya>
<aya number="66">
<translation><![CDATA[Жок, (сезбейт гана эмес) алардын акырет жөнүндө илимдери алсыз. Жок, (алсыз гана эмес) алар акыреттен шектенишет. Жок, (шектенүү менен гана чектелбейт) алар акыреттен таптакыр сокур! (Эч нерсе билишпейт жана ишенишпейт).]]></translation>
<footnotes></footnotes>
</aya>
<aya number="67">
<translation><![CDATA[Каапырлар: «Биз жана ата-бабаларыбыз (өлүп, чирип) топурак болуп калсак да (кайра тирилип мүрзөбүздөн) чыгарылабызбы?!]]></translation>
<footnotes></footnotes>
</aya>
<aya number="68">
<translation><![CDATA[Бизге жана ата-бабаларыбызга бул (кайра тирилүү,) буга чейин (пайгамбарлар тарабынан) убада кылынган. Бул (сөздөр) абалкылардын жөө-жомогунан башка нерсе эмес!» - дешти.]]></translation>
<footnotes></footnotes>
</aya>
<aya number="69">
<translation><![CDATA[Айт: «Жер жүзүн кезгиле жана (өзүңөргө окшогон) күнөөкөрлөрдүн акыбети эмне болгонун көрүп алгыла».[1]]]></translation>
<footnotes><![CDATA[[1] Жер жүзүнүн ар кайсыл жерлеринде пайгамбарларды жалганчы кылып, акыбетте баштарына азап-балээ түшүп кыйрап калган адамдардын издери: кулаган сарайлары, көмүлгөн кудуктары калган. Ошолордон сабак алышпайбы?]]></footnotes>
</aya>
<aya number="70">
<translation><![CDATA[(Оо, Мухаммад!) Сен аларга кайгырба жана айлакерликтеринен сыгылба.]]></translation>
<footnotes></footnotes>
</aya>
<aya number="71">
<translation><![CDATA[Алар: «Эгер чынчыл болсоңор, бул убада (азап) качан?» дешет.]]></translation>
<footnotes></footnotes>
</aya>
<aya number="72">
<translation><![CDATA[Айткын: «Шаштырып жаткан нерсеңердин кээ бири мүмкүн силерге жакындап калды.[1]]]></translation>
<footnotes><![CDATA[[1] Ал азап силерге учкашкан сыяктуу жаныңарда гана болушу да мүмкүн. Же болбосо, Аллах силерге мөөнөт берип, азапты кыяматка калтырышы да мүмкүн.]]></footnotes>
</aya>
<aya number="73">
<translation><![CDATA[Жана сенин Раббиң, акыйкатта адамдарга ырайымдуу. Бирок, алардын көпчүлүгү шүгүр кылышпайт.]]></translation>
<footnotes></footnotes>
</aya>
<aya number="74">
<translation><![CDATA[Чынында, сенин Раббиң алардын көөдөндөрү эмнени жашырып, эмнени ашкере кылганын эң жакшы билет.]]></translation>
<footnotes></footnotes>
</aya>
<aya number="75">
<translation><![CDATA[Асмандагы жана Жердеги бардык кайып нерселер анык Китепте (Лавхул Махфузда) жазылуу.]]></translation>
<footnotes></footnotes>
</aya>
<aya number="76">
<translation><![CDATA[«Чынында, бул Куран Исраил урпактарына алар талашып-тартышкан көп маселелерин(ин анык жообун) баяндап берет».]]></translation>
<footnotes></footnotes>
</aya>
<aya number="77">
<translation><![CDATA[Ал ыймандуулар үчүн ырайым жана туура жол.]]></translation>
<footnotes></footnotes>
</aya>
<aya number="78">
<translation><![CDATA[Албетте, сенин Раббиң Өзүнүн (Курандагы) өкүмү менен алардын арасында өкүм жүргүзөт. Жана Ал Кудуреттүү, Билүүчү.]]></translation>
<footnotes></footnotes>
</aya>
<aya number="79">
<translation><![CDATA[Эми сен (ушундай Кудуреттүү, Билүүчү) Аллахка өзүңдү тапшыр (тобокел кыл). Чынында, сен анык акыйкаттын үстүндөсүң. (Бирок, сенин жолуң, колуңдагы Куран канчалык акыйкат болсо да, аны руху өлгөн адамдар укпайт. Ошондуктан...)]]></translation>
<footnotes></footnotes>
</aya>
<aya number="80">
<translation><![CDATA[Сен «өлүктөргө» угуза албайсың. Үгүт-чакырыкты тескери басып бараткан «дүлөйлөргө» да угуза албайсың.]]></translation>
<footnotes></footnotes>
</aya>
<aya number="81">
<translation><![CDATA[(Ошондой эле), сен сокурларды адашуучулугунан туура жолго сала албайсың. Бир гана мусулман (моюн сунган) абалдарында Биздин аяттарга ыйман келтиргендерге гана (акыйкатты) угуза аласың.]]></translation>
<footnotes></footnotes>
</aya>
<aya number="82">
<translation><![CDATA[Качан адамдарга (убада кылынган) сөз (кыямат) келип (жакындап) калганда, аларга жерден бир жаныбар чыгарабыз.[1] Ал аларга адамдар Биздин аяттарыбызга ишенишкен жок деп сүйлөйт.]]></translation>
<footnotes><![CDATA[[1] Арабчада «Дааббатул Ард» деп аталган бул жаныбардын сыпаты Куран менен Сүннөттө айтылган эмес. Ошондуктан аны сүрөттөгөнгө эч кимдин укугу жок. Биз болгону ошол жаныбар чыгып, элдерге сүйлөшүнө жана бул окуя кыяматтын чоң белгилеринен бири экенине ишенебиз.]]></footnotes>
</aya>
<aya number="83">
<translation><![CDATA[Биз ар бир үммөт арасындагы, аяттарыбызды жалганга чыгарган адамдардан бир топторун чогултуп, анан алар (Биздин алдыбызда) тизилип калган күндү (кыяматты эстегин).]]></translation>
<footnotes></footnotes>
</aya>
<aya number="84">
<translation><![CDATA[Качан алар келгенде (Аллах) айтты: «Менин аяттарымды толук билбей (түшүнбөй) туруп, аны жалганга чыгардыңарбы?! Же анда эмне кылгансыңар?!»]]></translation>
<footnotes></footnotes>
</aya>
<aya number="85">
<translation><![CDATA[Ошентип, зулум (каапырчылык) кылгандары себептүү алардын үстүнө Сөз (азап) түштү! Алар (анда) бир да сөз сүйлөй албай калышат. (Ошондой азапка учурап калуудан мурун, бул дүйнөдө:)]]></translation>
<footnotes></footnotes>
</aya>
<aya number="86">
<translation><![CDATA[Карашпайбы (ойлонушпайбы): Биз түндү жаратып койдук, анда эс алып, тыныгуулары үчүн..., Жана күндүздү жаратып койдук, көрүүлөрү (жана жашоо тиричилигин өткөрүүлөрү) үчүн?! Буларда ыйман келтирген адамдарга анык белгилер бар!]]></translation>
<footnotes></footnotes>
</aya>
<aya number="87">
<translation><![CDATA[Сур (кернейи) тартылган күнү, асмандардагы жана жердеги, Аллах каалагандардан башка бардык жандуулар катуу коркунучка түшөт. Жана экинчи ирет тартылганда бардык адамдар Аллахка моюн сунган абалда келишет.[1]]]></translation>
<footnotes><![CDATA[[1] Кыяматта Исрафил периште Сур деген кернейди эки жолу тартат. Биринчи жолкусунда Аллах каалагандан башка бардык адамдар жүрөгү жарылып өлүп калат. Экинчи жолу тартылганда бардык адамдар: Сурдун добушунан өлгөндөрү да, андан мурун өлгөндөрү да мүрзөлөрүнөн туруп, «Аллахка моюн сунган абалда келишет».]]></footnotes>
</aya>
<aya number="88">
<translation><![CDATA[Жана сен (кыямат күнү) тоолор (ордунда) катып турат деп ойлойсуң (жок, андай болбойт). Алар (ал күнү) булуттар учкан сыяктуу учуп жүрөт.[1] Бул ар бир нерсени мыкты жасаган Аллахтын жасаганы. Ал силердин бардык ишиңерден Кабардар.]]></translation>
<footnotes><![CDATA[[1] Ааламдык кагылышуу, катастрофалардын натыйжасында, жер өз огунан чыгып, андагы тоолор да атырылып, майдаланып, булуттар сыяктуу сүзүп жүрүшөт.]]></footnotes>
</aya>
<aya number="89">
<translation><![CDATA[Ким (тигил дүйнөгө) жакшылык (сооп иш) алып келсе, ага анысынан жакшыраак (сыйлык) берилет жана алар ошол (кыямат) күндүн коркунучунан аман болушат.]]></translation>
<footnotes></footnotes>
</aya>
<aya number="90">
<translation><![CDATA[Ал эми, ким жамандык (күнөө) алып келсе, алар жүздөрү менен тозокко ташталат жана: «Өзүңөрдүн ишиңерге жараша гана жаза аласыңар» (деп айтылат).]]></translation>
<footnotes></footnotes>
</aya>
<aya number="91">
<translation><![CDATA[(Айткын): «Мен ушул шаардын (Меккенин) Раббисине ибадат кылууга буюрулдум. Аллах ал шаарды ыйык кылган. Бардык нерселер Аллахтын мүлкү. Жана мен мусулмандардан болууга буюрулдум.]]></translation>
<footnotes></footnotes>
</aya>
<aya number="92">
<translation><![CDATA[Жана Куранды окуп берүүгө (да буюрулганмын). Эми, ким туура жолго түшсө, өз пайдасы үчүн. Ал эми, кимде-ким адашса, айткын: «Чынында, мен эскертүүчүлөрдүн биримин».]]></translation>
<footnotes></footnotes>
</aya>
<aya number="93">
<translation><![CDATA[Жана айткын: «Аллахка мактоолор болсун! Жакында Ал силерге Өзүнүн аят-белгилерин көргөзөт. Анан аларды таанып аласыңар». Сенин Раббиң (эч бир) ишиңерден бейкапар эмес!]]></translation>
<footnotes></footnotes>
</aya>
</sura>
<sura number="28">
<aya number="1">
<translation><![CDATA[Та. Син. Мим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Булар анык Китеп аяттары.]]></translation>
<footnotes></footnotes>
</aya>
<aya number="3">
<translation><![CDATA[(Оо, Мухаммад!) Биз сага (сен аркылуу ыймандуу адамдарга) Муса менен Фараондун окуясын акыйкат менен окуп беребиз.]]></translation>
<footnotes></footnotes>
</aya>
<aya number="4">
<translation><![CDATA[Чынында, Фараон жер бетинде (өзүнүн байлыгы, бийлиги, аскер күчү менен) текеберленип чектен чыкты. Жана (байыркы Египет) элдерин бөлүктөргө бөлүп салды. Алардан бир тайпа элге (Исраил урпактарына) зулум көргөзүп, эркек балдарын союп, кыз балдарын тирүү калтырып жатты.[1] Чынында ал бузуку адамдардан болгон.]]></translation>
<footnotes><![CDATA[[1] Ал «Бир күн келип ушул Исраил урпактары бизди Мисирден чыгарып жибербегей эле» деп кооптонду. Себеби, Исраил урпактарында туулуу жана адам санынын өсүшү Фараондун элине салыштырмалуу өтө жогору болгон. Ошондон улам, бул элдин эркек төрөлгөн балдарын өлтүрүп, кыз балдарын жөн коюуга буйрук берди. Аскерлер үймө-үй кыдырып жүрүп, кимдин үйүндө эркек бөбөк болсо, ата-энесин каратып туруп союп жатышты. Ошол мезгилде Муса жаңы эле төрөлгөн бөбөк болчу.]]></footnotes>
</aya>
<aya number="5">
<translation><![CDATA[Анан биз жерде (Мисирде) зулумдук көргөн адамдарга (Исраил урпактарына) жакшылык кылып, аларды жол башчылар жана (жерде) мураскорлор кылууну кааладык.]]></translation>
<footnotes></footnotes>
</aya>
<aya number="6">
<translation><![CDATA[Жана Биз аларды жерде бекем жайгаштырууну, Фараон, Хаман[1] жана экөөсүнүн аскерлерине ушулар тарабынан өздөрү кооптонгон нерсени көргөзүүнү (кааладык).]]></translation>
<footnotes><![CDATA[[1] Хаман – бул Фараондун залым вазири.]]></footnotes>
</aya>
<aya number="7">
<translation><![CDATA[Биз Мусанын апасына (мындай деп) илхам бердик: «Аны эмизе бер. Эгер (аскерлер келип) ага (зыян жетишинен) корксоң (сандыкка салып, Нил) дарыясына агызып жибер. Коркпогун жана кайгырбагын. Биз балаңды сага кайтарып беребиз жана аны пайгамбарлардан кылабыз».]]></translation>
<footnotes></footnotes>
</aya>
<aya number="8">
<translation><![CDATA[(Дарыяга агызылганда) аны Фараондун үй-бүлөсү, өздөрүнө душман жана кайгы болушу үчүн таап алды. Чынында, Фараон, Хаман жана экөөсүнүн аскерлери күнөө кылган (жазага ылайык) адамдар эле.]]></translation>
<footnotes></footnotes>
</aya>
<aya number="9">
<translation><![CDATA[Жана Фараондун аялы[1] айтты: «Бул бала мен үчүн да, сен үчүн да көз кубанычы! Аны өлтүрбөй эле койгулачы?! Бизге (чоңойгондо) пайдасы тийэр, же болбосо бала кылып аларбыз». Алар (келечекте эмне болоорун) сезишкен жок.]]></translation>
<footnotes><![CDATA[[1] Бул аял кийинчерээк, ыйман келтирип, Мусага көп камкордук кылган, Аллахтын жалгыз Өзүнө ибадат кылган Асия бинти Мазахим. Ал эринин зулумдугуна каршы болгон.]]></footnotes>
</aya>
<aya number="10">
<translation><![CDATA[Ал эми, Мусанын апасынын көңүлү бошоп (капаланып) калды. Эгер Биз ыймандуулардан болушу үчүн анын жүрөгүн (сабыр) менен байлабаганда, аны (Мусаны) билдирип коюуга аз эле калган.]]></translation>
<footnotes></footnotes>
</aya>
<aya number="11">
<translation><![CDATA[Ал (баласын агызып жиберип) Мусанын эжесине: «Мусаны көзөмөлдөп бар» деди. (Ал жээк менен, акмалап барып, Фараондун үй-бүлөсүнүн кармап алганын көрдү) Ал Мусаны алыстан карап турду. Алар эч нерсени сезбей турушту. (Бөбөктү сарайга алып барышып, энекенин колуна тапшырышып, ага эмизүүчү жалдашты. Бирок…)]]></translation>
<footnotes></footnotes>
</aya>
<aya number="12">
<translation><![CDATA[Биз мындан мурда эле (тагдырда) (апасынан башка) эмизүүчүлөрдү(н көкүрөгүн сорууну) арам кылып койгон элек. (Ошондо Мусанын эжеси келип:) айтты: «Силер үчүн анын кепилдигин ала турган үй-бүлөнү көргөзөйүнбү? Алар буга насаат кылуучу (тарбиячы) болушат».]]></translation>
<footnotes></footnotes>
</aya>
<aya number="13">
<translation><![CDATA[Ошентип, Биз аны менен сүйүнсүн, кайгырбасын жана Аллахтын («кайгыга түшпө. Биз аны сага кайтарып беребиз» деген) убадасы акыйкат экенин билсин үчүн аны апасына кайтардык. Бирок, адамдардын көпчүлүгү муну (Аллахтын даанышмандыгын) билишпейт.]]></translation>
<footnotes></footnotes>
</aya>
<aya number="14">
<translation><![CDATA[Ал эми Муса эр жетип, (акыл-эси) жеткилең болгондо, Биз ага өкүм жана илим (пайгамбарчылык) бердик. Биз жакшы иш жасоочуларды ушинтип сыйлайбыз.[1]]]></translation>
<footnotes><![CDATA[[1] Уламалар эр кишинин ар тараптан жетилген курагы кырк жаш деп эсептешет. Көпчүлүк пайгамбарларга Илахий илим (пайгамбарлык) отуз менен кырк жаштын аралыгында берилген. Мусага да кырк жашына жеткенде пайгамбарлык берилет.]]></footnotes>
</aya>
<aya number="15">
<translation><![CDATA[(Муса пайгамбар боло электе) элдери бейпил-бейкапар убакытта шаарга кирди. Анда эки адамдын мушташып жатканын көрдү. Бирөөсү өз жамаатынан, экинчиси душмандарынан. Өз жамаатынан болгон адам душман жамааттан болгон адамга каршы Мусадан жардам сурады эле, аны бир муштап өлтүрүп койду. (Анан бушайман болуп): «Бул шайтандын ишинен. Ал (инсанга) түбөлүк душман жана азгыруучу!» деди.]]></translation>
<footnotes></footnotes>
</aya>
<aya number="16">
<translation><![CDATA[(Дагы) айтты: «Оо, Раббим! Мен өзүмө зулумдук кылып алдым! Мени кечире көр! Анан Аллах аны кечирди. Чынында, Бир Өзү гана (күнөөлөрдү) Кечирүүчү, Мээримдүү!]]></translation>
<footnotes></footnotes>
</aya>
<aya number="17">
<translation><![CDATA[(Дагы) айтты: «Оо, Раббим! Эми, мага жакшылык кылып берген нерселериң (күч-кубат, илим, даанышмандык) менен, эч качан күнөөкөр адамдарга жардамчы болбоймун!».]]></translation>
<footnotes></footnotes>
</aya>
<aya number="18">
<translation><![CDATA[Эртеси (эртең менен) шаарда, алаңдап, коркуп бара жатса, капыстан, кече жардам сураган киши (дагы) жардамга чакырып калды. Муса ага: «Сен анык азгырылган (шайтан жолдон урган) адам экенсиң» деди. (Бирок, өз уруусундагы кишини жардамсыз калтырууну каалабады. Жок дегенде ажыратып коеюн деп…)]]></translation>
<footnotes></footnotes>
</aya>
<aya number="19">
<translation><![CDATA[Экөөсүнө тең душман болгон адамды (Египеттик кишини) күч менен кармоону каалады эле, ал (мени кармайт экен деп ойлоп): «Оо, Муса! Кечээ бир жанды өлтүргөнүң сыяктуу, мени да өлтүрөйүн дедиңби?! Сен жер бетинде зордукчул болууну каалап калгансың го! Сен (абалды) оңдоочулардан болууну каалабайсың!» - деди.]]></translation>
<footnotes></footnotes>
</aya>
<aya number="20">
<translation><![CDATA[Анан шаардын наркы четинен бир адам чуркап келип: «Оо, Муса! (Фараон коомунун) төбөлдөрү сени өлтүрүү жөнүндө кеңешип жатышат. (Шаардан тез) чыгып кет. Мен сага насаат айтуучуларданмын!» – деди.]]></translation>
<footnotes></footnotes>
</aya>
<aya number="21">
<translation><![CDATA[Муса, тараптарын баамдап, коркуп: «Оо, Раббим! Мени залым коомдордон куткара көр» деген бойдон (шаардан) дароо чыгып кетти.]]></translation>
<footnotes></footnotes>
</aya>
<aya number="22">
<translation><![CDATA[Ал Мадян тарапка жөнөгөндө (ээн чөлдө баратып): «Раббим мени туура жолго баштайт чыгаар» – деди.]]></translation>
<footnotes></footnotes>
</aya>
<aya number="23">
<translation><![CDATA[Качан Мадяндын суусуна (кудуктарына) жетип келгенде, анын үстүндө (үймөлөнүшүп, талашып-тартышып, кой эчкилерин) сугарып жаткан эркек кишилерди көрдү. Жана алардын алдында эки кыздын (сууга умтулган койлорун) кайтарып турганын көрдү. «Силерге эмне болду?» деди (Муса). Алар айтышты: «Биз (мына бул эркек) чабандар кайтып кетмейинче сугара албайбыз (аларга аралашуудан ыйба кылабыз). Ал эми, атабыз болсо, картайган чал.]]></translation>
<footnotes></footnotes>
</aya>
<aya number="24">
<translation><![CDATA[Анан Муса (чабандарды ары-бери сүрүп) экөөсүнө койлорун сугарып берди.[1] Кийин көлөкөгө кайтып барып: «Оо, Раббим! Өзүң мага түшүргөн кандай жакшылык болбосун, мен ага муктажмын!» – деди.]]></translation>
<footnotes><![CDATA[[1] Эки кыз сүйүнгөн бойдон койлорун айдап кетишкен. Барып, аталарына болгон окуяны айтып беришкен экен, жакшы кишиге ыраазычылык билдирип, акысын берип коеюн деп, бир кызын жибериптир.]]></footnotes>
</aya>
<aya number="25">
<translation><![CDATA[Эки кыздан бири анын жанына ыйбаа менен басып келип: «Атам сизди чакырууда, бизге (койлорубузду) сугарып бергениңиздин сыйлыгын бериш үчүн» – деди. Анын алдына барып, ага башынан өткөндөрүн айтып бергенде, ал: «Коркпогун. Сен (Аллах кааласа) залым адамдардан кутулдуң» - деди.[1]]]></translation>
<footnotes><![CDATA[[1] Анткени, Мадян Мисирден алыс жана бул жерге Фараондун өкүмү анча деле таасир этпейт болчу.]]></footnotes>
</aya>
<aya number="26">
<translation><![CDATA[Эки кыздын бири: «Атаке, аны (кой кайтарганга) жалдап алып кал. Чындыгында жалдангандардын эң жакшысы күчтүүсү жана аманаткөйү» – деди.[1]]]></translation>
<footnotes><![CDATA[[1] Бул сөз атага ылайык көрүнүп, Муса менен кеңири сүйлөшүүнү каалады. Анан калса, кызынын да көңүлү бар окшойт бул жигитке…]]></footnotes>
</aya>
<aya number="27">
<translation><![CDATA[«Мен сага мына бул эки кызымдан бирин никелеп берүүнү каалаймын - деди (абышка)[1] - анын ордуна сен мага сегиз жыл жалчы болосуң. Эгер он жыл кылып, толуктап койсоң, анда сен тараптан (кошумча жакшылык) болот. Бирок, мен сага машакат жүктөгөндү каалабаймын. Аллах кааласа, жакында менин жакшы адам экенимди билип аласың».]]></translation>
<footnotes><![CDATA[[1] Бул абышканы кээ бир тафсирчи аалымдар Шуайб пайгамбар дешет. Бирок бул туура эмес. Анын Шуайб эместигине далил көп. Бир экөөсү мына бул: Муса пайгамбарлык даражасы боюнча Шуайбдан жогору. Шуайб эч качан Мусаны өзүнө жалчы кылып иштетмек эмес. …Шуайб коомундагы жаман, каапыр адамдар башына балээ түшүп кырылып калган соң жакшы, ынсаптуу, ыймандуу адамдар менен жашап калган. Ал адамдар эч качан картайган пайгамбарын, кыздарына кой кайтартып калган денгээлде кароосуз калтырмак эмес. (Садий)]]></footnotes>
</aya>
<aya number="28">
<translation><![CDATA[«Бул мени менен сиздин арабыздагы (келишим болсун). Эки мөөнөттүн кай бирин аткарсам да, мага андан да кошумча тоскоолдук болбосун. Мен айткан сөздөргө Аллах Өзү күбө!» - деди (Муса).]]></translation>
<footnotes></footnotes>
</aya>
<aya number="29">
<translation><![CDATA[Муса мөөнөттү бүтүп, үй-бүлөсү менен жолго чыкты. Тур тоосунун (оң) тарабынан от көрдү жана үй-бүлөсүнө: «(Ушул жерде жылбай) тургула. Мен от көрдүм. Балким андан бир кабар же болбосо (тутантууга) бир тутам чок алып келсем. Жылынып алаар белеңер» деди.]]></translation>
<footnotes></footnotes>
</aya>
<aya number="30">
<translation><![CDATA[Отко жакындап барганда, берекеттүү (ыйык) жердеги өрөөндүн оң жагындагы дарак тараптан : «Оо, Муса! Акыйкатта, Мен – ааламдардын Раббиси Аллахмын!» – деген үн чыкты.]]></translation>
<footnotes></footnotes>
</aya>
<aya number="31">
<translation><![CDATA[Таягыңды (жерге) ташта! (Таштаганда анын) тез кыймылдаган жыландай көргөндө, аркасына карабай качып жөнөдү. «Оо, Муса! Бери кел, коркпо! Албетте сен, амандыкта болуучулардансың!]]></translation>
<footnotes></footnotes>
</aya>
<aya number="32">
<translation><![CDATA[Колуңду жакаңа (мойнуңдан ылдый) сал, ал эч бир жамандыксыз (ала оорусуна окшобогон) аппак болуп чыгат. Канатыңды (эки колуңду) коркуу (кетүү үчүн) өзүңө (көкүрөгүңө) кысып ал. Ушул экөө (таяк менен ак-нурлуу кол) Фараон жана анын (каапыр) элине (аларды ишендирүү үчүн) Раббиң тарабынан (сага берилген) далилдер». Чынында алар бузулган адамдар.]]></translation>
<footnotes></footnotes>
</aya>
<aya number="33">
<translation><![CDATA[(Муса) айтты: «Оо, Раббим! Мен алардан бир жанды өлтүрүп койгонмун. Эми мени да өлтүрүп коюууларынан коркомун.]]></translation>
<footnotes></footnotes>
</aya>
<aya number="34">
<translation><![CDATA[Менин бир тууганым Харун, ал мага караганда тагыраак сүйлөйт. Аны мага жардамчы-пайгамбар кылып бер. Мени тастыктап турат. (Анткени,) алар мени жалганга чыгарууларынан коркомун».]]></translation>
<footnotes></footnotes>
</aya>
<aya number="35">
<translation><![CDATA[(Аллах) айтты: «Биз сени бир тууганың менен кубаттандырабыз жана экөөңө ушундай бийлик беребиз, алар экөөңө (жамандык менен) жете албай калышат. Биздин аяттарыбыз менен сен экөөң жана экөөңө ээрчигендер жеңүүчү болосуңар».]]></translation>
<footnotes></footnotes>
</aya>
<aya number="36">
<translation><![CDATA[Эми, качан гана Муса Биздин анык баян-далилдерибиз менен аларга келгенде (жана жылан-далил менен кол-далилди көргөзгөндө): «Бул ойдон чыгарылган сыйкырдан башка нерсе эмес. Биз мындайды абалкы ата-бабаларыбыздан уккан эмеспиз» – дешти.]]></translation>
<footnotes></footnotes>
</aya>
<aya number="37">
<translation><![CDATA[(Муса) айтты: «Өзүнүн алдынан ким туура жол алып келгенин жана акыбет (бейиш) коргону кимдер үчүн болушун Раббим жакшыраак билет. (Силерге окшогон) залимдер эч качан (тозок азабынан) кутулушпайт!».]]></translation>
<footnotes></footnotes>
</aya>
<aya number="38">
<translation><![CDATA[Фараон айтты: «Эй, төбөлдөр! Мен силер үчүн Өзүмдөн башка кудай бар экенин билбеймин. Эй, Хаман! Ылайга оттон жагып (бышык кыш жасап) мага (бийик) мунара куруп бергиниң. Балким, ошого чыгып Мусанын (асмандагы) Кудайын көрөрмүн! Мен Мусаны анык эле жалганчылардан деп эсептеймин».]]></translation>
<footnotes></footnotes>
</aya>
<aya number="39">
<translation><![CDATA[Фараон менен анын желдеттери жер бетинде акыйкатсыздык менен аша чаап текеберленишти. Жана өздөрүн Бизге кайтып келбейт деп ойлошту.]]></translation>
<footnotes></footnotes>
</aya>
<aya number="40">
<translation><![CDATA[Анан Биз аны жана анын желдеттерин (азап менен) кармап, деңизге чөктүрүп жибердик! Залымдардын акыбети кандай болгонун көрүп ал.]]></translation>
<footnotes></footnotes>
</aya>
<aya number="41">
<translation><![CDATA[Биз аларды (каапырларды) тозокко чакыра турган жол башчылар кылдык.[1] Жана алар кыямат күнү эч кимден жардам ала алышпайт!]]></translation>
<footnotes><![CDATA[[1] Алардын деңиз толкундарынын койнунда аянычтуу өлүп кетүүлөрү ушул дүйнөлүк жаза. Ал эми, акыреттеги жаза мындан да оор болот.]]></footnotes>
</aya>
<aya number="42">
<translation><![CDATA[Биз аларга ушул дүйнөдө наалат-каргыш ээрчитип койдук. Кыямат күндө да алар жийиркеничтүү адамдардан болот.]]></translation>
<footnotes></footnotes>
</aya>
<aya number="43">
<translation><![CDATA[Жана Биз Мусага Китепти (Тооратты) адамдар үчүн ырайым, туура жол жана (акыйкатты көрсөтүүчү) нур кылып бердик, абалкы муундарды (жалпысынан) кыйратканыбыздан кийин.[1] Кана эми, (адамдар) сабак алышса!]]></translation>
<footnotes><![CDATA[[1] Бул аяттагы «Китепти ... абалкы муундарды (жалпысынан) кыйратканыбыздан кийин бердик» деген сөзгө таянып, уламалар «Тоорат түшкөндөн баштап, пайгамбарларды жалганчы кылган элдерге жалпы кыйратуучу азаптын түшүүсү токтогон. Анын ордуна Аллах ыймандуу пенделерге жихад амалын парыз кылган» дешет.]]></footnotes>
</aya>
<aya number="44">
<translation><![CDATA[(Оо, Мухаммад!) Биз Мусага ишти (динди) өкүм кылган мезгилде сен (Тур тоосунун) батыш тарабында жок болчусуң. Жана сен (Биздин Мусага сүйлөгөнүбүздө) күбө да болгон эмессиң.[1]]]></translation>
<footnotes><![CDATA[[1] Анда, Мухаммад саллаллоху алайхи ва саллам Мусага вахий түшкөн окуяларды: Мадяндан кайтканын, отту көргөнүн, Аллах менен сүйлөшкөнүн жана башка аңгемелерин кайдан билди? Ооба. Аллах ага да вахий түшүрүп, Өзү билдирди.]]></footnotes>
</aya>
<aya number="45">
<translation><![CDATA[Бирок (андан кийин) Биз эл-улуттарды жараттык. Алар (бири өткөндөн соң экинчиси келип) көп-көп өмүр сүрүштү. Сен (оо, Мухаммад!) Мадян элинин арасында туруп, аларга Биздин аяттарыбызды окуп берген да эмес болчусуң. Бирок, Биз сени пайгамбар кылган элек. (Ошондуктан, Биз үйрөткөн вахийден улам Мадян окуясын адамдарга айтып жатасың)]]></translation>
<footnotes></footnotes>
</aya>
<aya number="46">
<translation><![CDATA[Жана Биз (Мусага) сүйлөгөнүбүздө сен Тур тоосунун жанында жок болчусуң. Бирок, сенден мурун (алыс жылдар бою) аларга эскертүүчү - пайгамбар келбей калган коомго (Курайш арабдарына) эскертүү беришиң үчүн, Раббиң тарабынан ырайым-боорукерлик иретинде (сага ошол окуялар билдирилди). Кана эми, алар эскеришсе!]]></translation>
<footnotes></footnotes>
</aya>
<aya number="47">
<translation><![CDATA[Өз колдору менен жасаган кылмыштары себептүү аларга бир кайгы жеткенде «Оо, Рабби! Эгерде бизге бир элчи-пайгамбар жибергениңде, аяттарыңа ээрчимекпиз жана момундардан болмокпуз» деп айтышмак.]]></translation>
<footnotes></footnotes>
</aya>
<aya number="48">
<translation><![CDATA[Эми качан аларга (сен аркылуу) Биздин акыйкатыбыз келгенде: «Кана эле, эгер бизге да Мусага берилген сыяктуу берилсе»[1] дешет. Алар мындан мурун Мусага берилген Тооратка да каапыр болушпады беле?! «Экөө (Куран менен Тоорат) бири-бирине жардам берүүчү эки сыйкыр» – дешкен. Дагы айтышты: «Биз бардыгына ишенбейбиз!».]]></translation>
<footnotes><![CDATA[[1] Алардын кезектеги шылтоосу ушул: «Эгер Куран дагы бөлүк-бөлүк болбой, Мусага берилген Тоорат сыяктуу бүтүн абалда түшсө ыйман келтирмекпиз» - дешет.]]></footnotes>
</aya>
<aya number="49">
<translation><![CDATA[(Аларга) айт: «Анда өзүңөр Аллахтын алдынан экөөсүнөн туурараак бир китеп алып келгиле, мен ошого ээрчийин, эгер чынчыл болсоңор».]]></translation>
<footnotes></footnotes>
</aya>
<aya number="50">
<translation><![CDATA[Эгер сага жооп беришпесе, билгин, алар өз напси-каалоолоруна ээрчип жатышат. Аллах тарабынан келген туура жолго ээрчибей, өз напсинин каалосуна ээрчиген адамдардан көбүрөөк адашкан киши бар бекен?! Аллах, албетте залим коомдорду туура жолго баштабайт!]]></translation>
<footnotes></footnotes>
</aya>
<aya number="51">
<translation><![CDATA[Биз Сөздү (Куранды) аларга бирин-бирине улап (бөлүп-бөлүп, чечмелеп) жеткирдик. Кана эми акыл насаат алышса!]]></translation>
<footnotes></footnotes>
</aya>
<aya number="52">
<translation><![CDATA[Курандан мурун Биз Китеп (Тоорат жана Инжил) берген элдер ага (Куранга) ыйман келтиришет.]]></translation>
<footnotes></footnotes>
</aya>
<aya number="53">
<translation><![CDATA[Жана эгер аларга Куран окуп берилчү болсо; «Биз буга ыйман келтирдик. Бул чынында Жаратканыбыздан келген акыйкат. Биз мындан мурун да Аллахка моюн сунуучу (мусулман) болгонбуз» дешти.[1]]]></translation>
<footnotes><![CDATA[[1] Курайш мушриктери эгер Куранга ишенбеген болсо, Тоорат окуган еврейлер менен Инжил окуган христиандардан кээ бирөөлөрү Куранга ыйман келтиришкен. Анткени, алар өздөрүнүн ыйык китептеринде Куран жөнүндө алдын ала айтылган кабарларды окушкан. Ал эми, бардык пайгамбарларга түз-туура ээрчиген адамдар Ислам динине чейин деле мусулмандар болушкан.]]></footnotes>
</aya>
<aya number="54">
<translation><![CDATA[Алар эки эсе сооп ала турган адамдар.[1] Себеби, алар сабыр кылышты, күнөө иштерди сооп иштер менен өчүрүп турушту жана Биз ырыскы кылып берген нерселерден (жакшылыктарга) сарпташты.]]></translation>
<footnotes><![CDATA[[1] Өздөрүнүн пайгамбарларына жана китептерине ишенгендери үчүн бир сооп, ал эми, Мухаммад саллаллоху алайхи ва саллам менен Куранга ишенгендери үчүн экинчи сооп.]]></footnotes>
</aya>
<aya number="55">
<translation><![CDATA[Жана пайдасыз сөздөрдү укканда, ага көңүл бурушпай: «Бизге өз ишибиз, силерге өз ишиңер. Силерге салам болсун! Жана Биз наадандардан болууну каалабайбыз» дешти.[1]]]></translation>
<footnotes><![CDATA[[1] Аларга кээ бир мушриктер жолугуп, азгырууга аракет жасаганда ошентишкен.]]></footnotes>
</aya>
<aya number="56">
<translation><![CDATA[(Оо, Мухаммад!) Сен өзүң сүйгөн адамдарды туура жолго баштай албайсың. Бирок, Аллах гана Өзү каалаган адамын туура жолго баштайт. Туура жолго ким түшөөрүн Анын Өзү жакшы билет.]]></translation>
<footnotes></footnotes>
</aya>
<aya number="57">
<translation><![CDATA[Алар (мушриктер): «Эгер биз сени менен бирге туура жолго ээрчисек, жерибизден ажырап калабыз» – дешти.[1] Биз аларды (Ибрахим негиздеген) ыйык жерге жашатып койбодукбу? Ал шаарга түрдүү-түмөн мөмөлөр Бизден ырыскы болуп келет го! Бирок, алардан көпчүлүгү (муну) билишпейт.]]></translation>
<footnotes><![CDATA[[1] Анткени, Ислам жаңы келгенде Мекке коомчулугу түп көтөрүлө ага каршы чыгышкан. «Кимде-ким мусулман болсо, аны куугун-сүргүн кылабыз!» деп коркутушкан.]]></footnotes>
</aya>
<aya number="58">
<translation><![CDATA[Биз жашоосунда кесирлик кылып,чектен чыккан нечендеген шаарларды кырып-жоюп салдык! Мына, алардын мекендери! Алардан кийин бир аз эле адамдарды айтпаганда, эч ким жашабай (ойрону чыгып) жатат! Аларга Биз мураскор болдук![1]]]></translation>
<footnotes><![CDATA[[1] Курган сарайлары, жыйнаган мүлк-дүйнөсү ардактаган перзенттерине калбады. Перзенттери менен кошо опат болушту. Бардыгы Аллах таалага калды!]]></footnotes>
</aya>
<aya number="59">
<translation><![CDATA[Сенин Раббиң эч бир негизги шаарларды(н элинин) арасына Биздин аяттарыбызды окуп берүүчү бир пайгамбар жибермейинче кыйратпайт. Биз элдери (ошол пайгамбарга баш ийбей) залим болгон шаарларды гана кыйратуучубуз.]]></translation>
<footnotes></footnotes>
</aya>
<aya number="60">
<translation><![CDATA[Силерге (бул жашоодо) берилген нерселер дүйнө жашоосунун пайдалары жана кооздуктары гана. Ал эми Аллахтын алдындагы нерсе (бейиш) жакшы жана түбөлүктүү. Акылыңарды иштетпейсиңерби?!]]></translation>
<footnotes></footnotes>
</aya>
<aya number="61">
<translation><![CDATA[Биз ага сонун жашоону (бейишти) убада кылган жана ага (сөзсүз) жетүүчү киши бул дүйнөдө Биз ага пайдаларды (аябай) берип, кийин кыямат күндө (тозок алдына) алып келинген кишиге окшойбу?!]]></translation>
<footnotes></footnotes>
</aya>
<aya number="62">
<translation><![CDATA[Ал күндө (Аллах) аларга айтат: «Силер (Мага шерик деп) ойлогон «кудайларыңар кана?!».]]></translation>
<footnotes></footnotes>
</aya>
<aya number="63">
<translation><![CDATA[(Анан) Алардын үстүнө Сөз (азап) түшүүсү анык болуп калгандар:[1] «Оо, Рабби! Мына бул биз азгырган кишилер, биз аларды Өзүбүз азгырылган сыяктуу азгырганбыз. Биз Сага Өзүбүздү (алардан) актайбыз. Алар Бизге ибадат кылышкан эмес» – дешет.]]></translation>
<footnotes><![CDATA[[1] Бул аяттагы азапка дуушар болушу анык болуп калгандар мушрик элдерди Аллахка сыйынуудан азгырып, өздөрүнө сыйынта баштаган элбашылар, чоңдор, падышалар. Алар Аллахка актанышып «аларды биз эмес, шайтан азгырган. Ал (шайтан) бизди да азгырган болчу» дешет. Бирок, бул актануу өтпөйт.]]></footnotes>
</aya>
<aya number="64">
<translation><![CDATA[(Анан мушрик элдерге) айтылат: «Мага шерик кылган «кудайыңарды» (жардамга) чакыргыла!» Чакырышат. Бирок, аларга («кудайлары») жооп бербейт. Кийин алар азапты көрүшөт. Кана эми, алар (бул дүйнөдө) туура жолдо болушканда. (Азапты көрбөй, бейишке түшмөк эмес беле!)]]></translation>
<footnotes></footnotes>
</aya>
<aya number="65">
<translation><![CDATA[Ошол күнү (Аллах) аларга: «Пайгамбарларга эмне деп жооп берген элеңер?!» – дейт.[1]]]></translation>
<footnotes><![CDATA[[1] Бул суроо билбегенден эмес, тескерисинче, күнөөлүүнүн күнөөсүн мойнуна алдыруу үчүн берилген суроо.]]></footnotes>
</aya>
<aya number="66">
<translation><![CDATA[Ал күнү (коркуунун күчтүүлүгүнөн дүйнөдөгү айтып жүрүшкөн далилдердин) кабары аларга берилбей калат жана бири-биринен да сурай алышпайт.]]></translation>
<footnotes></footnotes>
</aya>
<aya number="67">
<translation><![CDATA[Ал эми тообо кылып, жакшы иштерди жасаган ыймандуулар (тозоктон) кутулуучулардан болушу күтүлөт!]]></translation>
<footnotes></footnotes>
</aya>
<aya number="68">
<translation><![CDATA[Сенин Раббиң Өзү каалаган нерсени жаратат жана ыктыяр кылат. Аларга (Аллахка каршы чыгууга) ыктыяр жок.[1] Аллах алардын ширктеринен аруу-таза!]]></translation>
<footnotes><![CDATA[[1] Инсан бул дүйнөдө жол тандоодо ыктыярдуу. Кааласа Ислам жолун тандайт. Кааласа башка азгырык жолдорду тандайт. Ал эми, Өз эрки, ыктыяры менен Исламды тандап, аны Диним деп, мыйзамдары ак, Куран өкүмү адилет деп ишенген соң андан ыктыяр кетет. Эми ал оюна келген ар нерсени жасай бербейт. Курандын буюрганын гана жасайт. Кээде анын напсиси каалаган нерсе Аллах каалаган нерсеге карама-каршы келип калса, өзүнүн каалосун Курандын каалосуна моюн сундурат.]]></footnotes>
</aya>
<aya number="69">
<translation><![CDATA[Жана сенин Раббиң алардын (пенделердин) көкүрөктөрү жашырган нерселерди да, ашкере кылган нерселерди да билип турат.]]></translation>
<footnotes></footnotes>
</aya>
<aya number="70">
<translation><![CDATA[Ал – Аллах! Өзүнөн башка сыйынууга татыктуу кудай жок! Дүйнө-акыретте мактоолор жалгыз Өзүнө! Өкүм дагы Өзүнүн колунда! Жана Өзүнө кайтасыңар!]]></translation>
<footnotes></footnotes>
</aya>
<aya number="71">
<translation><![CDATA[Айт (оо, Мухаммад): «Эмне дейсиңер, эгер Аллах силердин үстүңөрдө түндү кыямат күнүнө чейин кеткис (түбөлүк) кылып койсо, Аллахтан башка кайсы «кудайыңар» силерге жарыкты алып келе алат? Эми (акыйкатты) укпайсыңарбы?!»]]></translation>
<footnotes></footnotes>
</aya>
<aya number="72">
<translation><![CDATA[Айткын: «Эмне деп ойлойсуңар, эгер Аллах үстүңөрдөгү күндүздү тээ кыяматка чейин түбөлүк кеткис кылып койсо, силер эс ала турган түндү Аллахтан башка кайсы «кудайыңар» келтирмек?! (Бул кереметтерди) көрбөй жатасыңарбы?]]></translation>
<footnotes></footnotes>
</aya>
<aya number="73">
<translation><![CDATA[Силер анда эс алууңар үчүн жана Өзүнүн жакшылыгынан издешиңер үчүн түн менен күндүздү жаратып койгону Аллахтын ырайымдуулугунан. Кана эми, шүгүр кылсаңар!]]></translation>
<footnotes></footnotes>
</aya>
<aya number="74">
<translation><![CDATA[Жана ошол күнү (Аллах) аларга: «Силер (шерик деп) күмөн кылган Менин «шериктерим» кана?» – дейт.]]></translation>
<footnotes></footnotes>
</aya>
<aya number="75">
<translation><![CDATA[Анан Биз ар бир үммөттөн бир күбөнү (өздөрүнүн пайгамбарын) чыгарып (анын көзүнчө мушрик болгондорго): «Далилиңерди алып келгиле» дейбиз.[1] Анан алар акыйкат (кудайлык) Аллахка гана таандык экенин анык билишет. Өздөрү ойлоп тапкан (кудайлары) жок болуп кетет.]]></translation>
<footnotes><![CDATA[[1] Аларга «Аллахтан башка, өзүңөр кудай деп ишенген, сыйынган, алардан жардам, перзент, жардам, жакшылык сураган жана өзүңөр менен Аллахтын арасына ортомчу кылган «кудайыңардын» чыныгы кудай экенине далил алып келгиле» деп айтылат.]]></footnotes>
</aya>
<aya number="76">
<translation><![CDATA[Чынында, Карун[1] Мусанын коомунан болгон. Ал аларга (өз элине) зулумдук көргөздү. Биз ага ачкычтары эле күчтүү жамаатка оор жүк болчудай казыналарды берген элек. Бир кезде коому ага (мындай) деди: «Оолукпагын, Аллах (текеберленип), оолуккандарды сүйбөйт!»]]></translation>
<footnotes><![CDATA[[1] Карун Муса алейхис саламдын коомунан болгон бай киши. Ал дүйнө байлыгына манчыркап, оолугуп, Аллахты унутканда Аллах таала ага аянычтуу азап жиберген.]]></footnotes>
</aya>
<aya number="77">
<translation><![CDATA[«Аллах сага берген байлык менен акырет конушун талап кылсаңчы! Бирок, бул дүйнөдөн да насибиңди унутпа! Аллах сага жакшылык кылган сыяктуу, сен да (элдерге, динге) жакшылык кыл! Жер бетинде бузукулукту издебе! Аллах бузукуларды сүйбөйт!»[1]]]></translation>
<footnotes><![CDATA[[1] Бул аят исламдын байлык-мүлккө болгон көз карашын чагылдырат. Байлык - бул Аллахтын мүлкү. Демек, эң оболу адам байлыгын Дин жолуна, анын өнүгүп-өсүүсүнө жумшаш керек. Бирок, дүйнөдөн өз насибин унутпай, жакшы жеп-ичип, кооз кийинип жүрсө күнөө жок. Байлыкты эч качан бузукулук жолуна иштетпеш керек. «Аллах бузукуларды сүйбөйт!» Бай адамдар Карун сыяктуу «бул байлыкты Өзүмдүн кыйындыгыман тапкам» деп мактанбасын.]]></footnotes>
</aya>
<aya number="78">
<translation><![CDATA[(Карун) айтты: «Бул байлыктар өзүмдүн билермандыгым себептүү берилген». Ал билбейт беле, Аллах андан мурунку муундардан андан да күчтүү, андан да бай адамдарды кыйратып салганын?! (Булар сыяктуу) күнөөкөр адамдар күнөө-кылмыштарынан суралып отурбайт![1]]]></translation>
<footnotes><![CDATA[[1] Суралса да, билинген күнөөсү үчүн казапка алынып суралат жана тозокко ыргытылат!]]></footnotes>
</aya>
<aya number="79">
<translation><![CDATA[Ал (Карун) зыйнат-кооздуктары менен элине чыкканда, дүйнө жашоосун(ун ырахат-жыргалын) каалагандар: Кана эми, бизге да Карунга берилгендей нерселер берилсе! Ал улук кут-насиптин ээси!» – дешти.]]></translation>
<footnotes></footnotes>
</aya>
<aya number="80">
<translation><![CDATA[Ал эми, илимдүү адамдар болсо: «Азап болсун силерге, ыйман келтирип, жакшы иштерди кылгандар үчүн Аллахтын (акыреттик) сообу жакшы го! Аллахтын сообуна сабыр кылгандар гана жетет!» (дешти).]]></translation>
<footnotes></footnotes>
</aya>
<aya number="81">
<translation><![CDATA[Анан Биз аны (Карунду) үй-жайы менен кошуп жерге жуткуруп жибердик! Ага Аллахтан (коргоп) жардам берүүчү жамаат болбоду! Жана анын өзү да (азапты) жеңүүчүлөрдөн болгон жок.]]></translation>
<footnotes></footnotes>
</aya>
<aya number="82">
<translation><![CDATA[Кечээ гана анын (коомдогу) ордуна тамшанган адамдар: «Таң каласың! (Аллахтын кудуретине) пенделеринин арасынан Өзү каалагандарына гана ырыскыны кенен жана тар кылып коёт турбайбы?! Эгер Аллах бизге жакшылык кылбаганда (кечээки сөзүбүз үчүн) бизди деле жерге жуткуруп жибермек! Билбепбиз көрсө, каапырлар (Аллахтын азабынан) кутулбайт турбайбы?!» — деп калышты.]]></translation>
<footnotes></footnotes>
</aya>
<aya number="83">
<translation><![CDATA[Биз тиги жактагы акырет конушун жер бетинде бузгунчулук жана текеберленүүнү каалабаган (ыймандуу) адамдар үчүн (насип) кылабыз. Акыбет такыба кишилер үчүн!]]></translation>
<footnotes></footnotes>
</aya>
<aya number="84">
<translation><![CDATA[Ким (акыретке) сооп-жакшылык алып келсе, ага (өзү алып келген) жакшылыгынан жакшыраак сыйлыктар берилет. Ал эми, кимде-ким жамандык (күнөө) алып келсе, жамандык жасагандар өз кылмыштарына гана жараша жаза алышат.]]></translation>
<footnotes></footnotes>
</aya>
<aya number="85">
<translation><![CDATA[(Оо, Мухаммад!) Чынында, сага Куранды түшүрүп, (аны жеткирүүнү, буйруктарын аткарууну парз кылган Зат сени эч шексиз кайтчу жерге (дүйнөдө Меккеге жеңиш менен, акыретте бейишке) кайтарат. Айткын: «Менин Раббим ким туура жол алып келгенин жана ким анык адашуучулукта болгонун эң жакшы билет».]]></translation>
<footnotes></footnotes>
</aya>
<aya number="86">
<translation><![CDATA[Сен (оо, Мухаммад), өзүңө Китеп түшүрүлүүсүн оюңа да келтирген эмес болчусуң. Бирок, (бул) Раббиңден Ырайым болду. Эми сен каапырларга жардамчы болбо!]]></translation>
<footnotes></footnotes>
</aya>
<aya number="87">
<translation><![CDATA[Сага (бекем, өзгөргүс болуп) түшүрүлгөндөн кийин Аллахтын аяттарынан (каапырлар) сени тосуп койбосун![1] Жана Раббиңе (Ага ыйман келтирүүгө) чакыр. Эч качан мушриктерден болбогун!]]></translation>
<footnotes><![CDATA[[1] Жер бетинде текеберлик кылууну каалагандар сага келип «Аллахтын өкүм-аяттарын кое тур. Мына бул биздин ойлорубузду ишке ашыралы» деп, сени Аллахтын аяттарынан тосуп койбосун! Сен алардын каалоолоруна ээрчип, аяттарды өзгөртүп же сатып койбогун!]]></footnotes>
</aya>
<aya number="88">
<translation><![CDATA[Аллахка шерик кылып башка «кудайга» сыйынба! Андан башка (сыйынууга татыктуу) кудай жок. (Себеби) бардык нерсе жок болот, Бир Жүзү (Өзү) гана (түбөлүк) калат! Өкүм жалгыз Өзүнө таандык! Жана бардыгыңар Өзүнө кайтарыласыңар!]]></translation>
<footnotes></footnotes>
</aya>
</sura>
<sura number="29">
<aya number="1">
<translation><![CDATA[Алиф. Лам. Мим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Адамдар «ыйман келтирдик» деп айтса эле, (ар түрдүү машакаттар менен) сыналбай калабыз деп ойлошобу?]]></translation>
<footnotes></footnotes>
</aya>
<aya number="3">
<translation><![CDATA[Чынында Биз алардан мурункуларды да (чоң машакаттар менен) сынаганбыз. Натыйжада Аллах («ыймандуубуз» деген сөздөрүндө) чынчыл болгондорду билет, жалганчыларды да билет.]]></translation>
<footnotes></footnotes>
</aya>
<aya number="4">
<translation><![CDATA[Жаман (күнөө) иштерди жасаган адамдар Бизден кутулуп кетебиз деп ойлошобу?! Алардын чечимдери кандай жаман!]]></translation>
<footnotes></footnotes>
</aya>
<aya number="5">
<translation><![CDATA[Ал эми, ким (кыяматта) Аллахка жолугуудан үмүт кылса, Аллахтын (кыяматка) белгилеген убактысы (сөзсүз) келүүчү. Ал Угуучу, Билүүчү.]]></translation>
<footnotes></footnotes>
</aya>
<aya number="6">
<translation><![CDATA[Жана ким (өз напсисине, шайтанга жана Аллахтын душмандарына каршы) жихад кылса, өзүнүн пайдасына жихад кылганы. Чынында, Аллах ааламдардан беймуктаж.[1]]]></translation>
<footnotes><![CDATA[[1] Аллах пендесинин жихад кылуусуна да муктаж эмес. Ал жихад кылып кыйналса, жадагалса, жанын жоготсо да, өз жанынын пайдасы: убактылуу жана азаптуу дүйнөдөн кетип, түбөлүк бейишке жетишет.]]></footnotes>
</aya>
<aya number="7">
<translation><![CDATA[Биз ыйман келтирип, жакшы иштерди аткарган ыймандуулардын күнөөлөрүн өчүрүп, жасаган иштеринен жакшыраак кылып сыйлык беребиз.]]></translation>
<footnotes></footnotes>
</aya>
<aya number="8">
<translation><![CDATA[Биз инсанга, ата-энесине жакшылык кылуусун буюрдук. Анан эгер сенин ата-энең өзүң билбеген бир нерсени Мага шерик (кудай) кылышына сени кыйнап-кыстачу болсо, аларга моюн сунбагын. Менин Өзүмө гана кайтасыңар. Анан Мен силерге жасаган иштериңердин кабарын беремин.]]></translation>
<footnotes></footnotes>
</aya>
<aya number="9">
<translation><![CDATA[Ыйман келтирип, жакшы иштерди жасаган адамдарды жакшы иш жасоочу (бейиши болгон) адамдардын катарына кошобуз.]]></translation>
<footnotes></footnotes>
</aya>
<aya number="10">
<translation><![CDATA[Адамдардын арасындагы кээ бирөөлөр «Аллахка ыйман келтирдик» - дешет. Бирок, Аллахтын жолунда бир зыянга жолугуп калчу болсо, адамдардын сыноосун Аллахтын азабындай кабыл алат. Ал эми, эгер Раббиң тарабынан (мусулмандарга) жеңиш келип калса дароо «Биз силер менен бирге болчубуз» дешет. Аллах ааламдардын (адамдардын) көкүрөгүндөгү (жашырган) нерселерин билбейт бекен?!]]></translation>
<footnotes></footnotes>
</aya>
<aya number="11">
<translation><![CDATA[Аллах (чындап) ыйман келтиргендерди да, эки жүздүүлөрдү да анык билип турат!]]></translation>
<footnotes></footnotes>
</aya>
<aya number="12">
<translation><![CDATA[Каапырлар ыймандууларга: «Биздин жолубузду ээрчигиле. Күнөө ишиңерди (мына) биз моюнга алабыз» дешет. Алардын каталарынан эч нерсени өз моюндарына алышпайт.[1] Чынында, алар - жалганчылар!]]></translation>
<footnotes><![CDATA[[1] Кыяматта ар бир адам өзү үчүн жооп берет. Ошондуктан «мен жооп беремин» дегендерге ишенбеш керек. Бирок, кайсы бир азгыруучу бирөөнү же бир элди азгырса, өз күнөөсүнө кошуп азгырылгандардын күнөөсүн да көтөрөт. Бул жерде түшүнүш керек болгон нерсе, азгырылгандар күнөөдөн кутулушпайт.]]></footnotes>
</aya>
<aya number="13">
<translation><![CDATA[Алар (азгыргандар) өздөрүнүн күнөөсүн да көтөрөт, өз күнөөлөрү менен бирге башка күнөөлөрдү да көтөрөт жана кыямат күнү ойлоп тапкан күнөөлөрү жөнүндө сурак беришет.]]></translation>
<footnotes></footnotes>
</aya>
<aya number="14">
<translation><![CDATA[Биз Нухту өз коомуна пайгамбар кылып жибердик. Ал элинин арасында элүү жылы кем миң жыл турду.[1] Анан аларды залым болуп турган жеринде топон суу каптады.]]></translation>
<footnotes><![CDATA[[1] Ушунун аралыгында тынымсыз даават кылды. Залым эл, кайра өзүн мыскылдап, кордоп, зулум көргөздү. Нух аларды каргап дуба кылды.]]></footnotes>
</aya>
<aya number="15">
<translation><![CDATA[Кийин Биз аны (Нухту) жана кемедегилерди куткардык жана кемени (бүт) ааламдарга (кудуретибизден) белги кылдык.]]></translation>
<footnotes></footnotes>
</aya>
<aya number="16">
<translation><![CDATA[Жана Биз Ибрахимди да (пайгамбар кылып жибердик). Бир кезде ал өз коомуна: «Аллахка гана сыйынгыла! Ага такыбалык кылгыла! Эгер билсеңер, ушунуңар өзүңөргө жакшы.]]></translation>
<footnotes></footnotes>
</aya>
<aya number="17">
<translation><![CDATA[Чынында, силер Аллахтан башка буттарга ибадат кылып, (аларды «кудай» деп атап) жалганды жасап жатасыңар! Аллахтан башка силер сыйынып жаткан «кудайыңар» силерге ырыскы берүүгө да кудуреттүү эмес! Ырыскыны Аллахтан сурагыла жана Өзүнө гана ибадат кылып, жалгыз Өзүнө шүгүр кылгыла! (Анткени,) Өзүнө гана кайтып барасыңар!]]></translation>
<footnotes></footnotes>
</aya>
<aya number="18">
<translation><![CDATA[Эгер (мени) «жалганчы» десеңер, силерден мурунку (каапыр) элдер дагы (өз пайгамбарын) «жалганчы» дешкен. Пайгамбардын милдети болгону анык жеткирип коюудан гана турат».]]></translation>
<footnotes></footnotes>
</aya>
<aya number="19">
<translation><![CDATA[Алар (инсандар) Аллах жаратылышты алгач ирет кандай жаратканына карап көрүшпөйбү? Анан (алардын бардыгын) кайра жаратат. Чынында, бул Аллах үчүн жеңил.]]></translation>
<footnotes></footnotes>
</aya>
<aya number="20">
<translation><![CDATA[Айт, (оо, Мухаммад): «Жер бетинде кезип жүрүп, (Аллах) жаратылышты (калк-калайыкты) абалкы ирет кантип жаратканына назар салгыла! Кийин Аллах (аларды Акыретте) экинчи ирет пайда кылат. Чындыгында Аллах бардык нерсеге Кудуреттүү!»]]></translation>
<footnotes></footnotes>
</aya>
<aya number="21">
<translation><![CDATA[Ал (Аллах) каалаган пендесине азап берет. Каалаганына ырайым көргөзөт. Силер Анын Өзүнө гана кайтарыласыңар.]]></translation>
<footnotes></footnotes>
</aya>
<aya number="22">
<translation><![CDATA[Силер жерде да, асманда да Аллахтан (качып) кутула албайсыңар! Силерге Аллахтан башка дос-жардамчы жок!]]></translation>
<footnotes></footnotes>
</aya>
<aya number="23">
<translation><![CDATA[Аллахтын аяттарына жана Ага жолугууга ишенбеген каапырлар Менин ырайымымдан үмүт үзгөндөр. Мына ошолорго жан ооруткан азап бар!]]></translation>
<footnotes></footnotes>
</aya>
<aya number="24">
<translation><![CDATA[Ага (Ибрахимге) коомунун берген жообу: «Аны өлтүргүлө же болбосо, өрттөп салгыла» деп айтуудан башкача болбоду. (Ибрахимди улуу оттун ичине ыргытышты. Бирок) Кийин аны Аллах оттон (аман-эсен) куткарып алды. Албетте, бул окуяда ыймандуу коом үчүн (кудуретибизге) белгилер бар.]]></translation>
<footnotes></footnotes>
</aya>
<aya number="25">
<translation><![CDATA[(Ибрахим элине) айтты: «Силер дүйнө жашоосунда өз ара бири-бириңерди сүйүү үчүн, Аллахтан башка буттарды (кудай кылып) кармадыңар. Кийин кыямат күнү болсо, бири-бирине каапыр (каршы) болушуп, наалат айтышат. Силердин жайыңар тозок жана силерге эч бир жардамчы болбойт!]]></translation>
<footnotes></footnotes>
</aya>
<aya number="26">
<translation><![CDATA[Ага (Ибрахимге) Лут ыйман келтирди. Жана (Ибрахим) айтты: «Мен Раббим (буюрган) тарапка кетемин. Чынында, Ал (Аллах) - Кудуреттүү, Даанышман!»]]></translation>
<footnotes></footnotes>
</aya>
<aya number="27">
<translation><![CDATA[Жана Биз ага Исхак менен Яькубду белек (бала жана небере) кылып бердик. Анын урпактарынын арасында пайгамбарлык жана Китеп (пайда) кылдык. Жана ага дүйнөдө өз сыйлыгын бердик. Ал акыретте да жакшы-такыбалуу кишилерден.]]></translation>
<footnotes></footnotes>
</aya>
<aya number="28">
<translation><![CDATA[Жана Лутту да (пайгамбар кылып жибердик). Бир кезде ал коомуна: «Силер өзүңөрдөн мурун өткөн ааламдардан эч ким жасабаган бузук ишти жасап жатасыңар.]]></translation>
<footnotes></footnotes>
</aya>
<aya number="29">
<translation><![CDATA[Чындыгында силер эркектерге (бачабаздык кылып) кошулуп, жол тосуучулук кылып жатасыңар жана чогулган жериңерде күнөө иштерди жасап жатасыңар! (Каапыр, бузук, бачабаз) коомунун жообу: «Эгер чынчылдардан (пайгамбарлардан) болсоң, бизге Аллахтын азабын алып келчи!» – деген сөздөр гана болду.]]></translation>
<footnotes></footnotes>
</aya>
<aya number="30">
<translation><![CDATA[(Анда Лут): «Оо, Раббим! Бузулган коомго каршы мага жардам бер!» - деди.]]></translation>
<footnotes></footnotes>
</aya>
<aya number="31">
<translation><![CDATA[Биздин (периште) элчилерибиз Ибрахимге (бала көрүшү жөнүндө) кушкабар алып келген учурда (ага): «Биз мына бул шаардын элин кыйратуучуларбыз. Чынында, анын элдери залим болушту» – дешти.[1]]]></translation>
<footnotes><![CDATA[[1] Эки периште Лут коомуна азап алып келишкен. Ошол эле мезгилде алар жол үстүндө Ибрахимге жолугуп, Аллах дайындаган кушкабарды билдирүү үчүн адам кейпинде анын үйүнө киришкен.]]></footnotes>
</aya>
<aya number="32">
<translation><![CDATA[«Ал шаардын ичинде Лут бар го!» - деди (Ибрахим). «Ал жерде ким бар экенин жакшы билебиз. Биз Лут менен үй-бүлөсүн куткарабыз. Бирок, анын аялын гана куткарбайбыз. Ал кыйроочулардан болду.]]></translation>
<footnotes></footnotes>
</aya>
<aya number="33">
<translation><![CDATA[Жана качан Биздин периште-элчилерибиз (сулуу жигиттердин түспөлүндө) Лутка келген учурда, ал алар үчүн кайгырып (коому билип калса, бузукулукка зордоосунан коркуп), көкүрөгү кысылды. Алар (Лутка өздөрүн таанытып): «Коркпогун жана капа болбогун. Биз сени жана үй-бүлөңдү – бир аялыңдан башкасын – куткарабыз. (Ал эми, аялың) кыйроого учурай тургандардан болду.]]></translation>
<footnotes></footnotes>
</aya>
<aya number="34">
<translation><![CDATA[Албетте биз бул шаардын (бузулган) элине, бузукулуктарды кылып жаткандыктары үчүн асмандан катуу азап түшүрөбүз» – дешти.[1]]]></translation>
<footnotes><![CDATA[[1] Периштелер Аллахтын буйругу менен асмандан таш жаадырып, бардык бузукуларды кыйратты. Жебирейил периште бузукулардын жерин оодарып салды. Бардыгы жер түбүндө калышты.]]></footnotes>
</aya>
<aya number="35">
<translation><![CDATA[Биз ал шаардын (кээ бир жерлерин) акылдуу адамдарга (кудуретибизден) белги болсун деп жөн койдук.]]></translation>
<footnotes></footnotes>
</aya>
<aya number="36">
<translation><![CDATA[Мадянга алардын тектеш тууганы Шуайбды (пайгамбар кылып жибердик). Ал айтты: «Оо, коомум! Аллахка гана ибадат кылгыла! Акырет күндөн үмүт кылгыла! Жана жер бетинде бузукулук кылбагыла!»[1]]]></translation>
<footnotes><![CDATA[[1] Шуайбдын коому таразадан алдоо жана соодадагы башка арам иштер менен бузулган жана Акыретке ыйман келтирбеген адамдар эле.]]></footnotes>
</aya>
<aya number="37">
<translation><![CDATA[Бирок, аны «жалганчы» дешти. Ошондон соң аларды (катуу айкырык аралашкан) жер титирөө кармап, чөгөлөгөн бойдон кыйрап калышты.]]></translation>
<footnotes></footnotes>
</aya>
<aya number="38">
<translation><![CDATA[(Ошондой эле) Аад, Самуд элдерин да (кыйраттык). Силерге алардын жашаган орундары(нын ойрондолгон издери) анык билинип турат. (Кыйраган себептери) шайтан аларга (бузук) иштерин кооздоп көргөзгөн жана (ак) жолдон тоскон. Бирок алардын акыл-эси жайында эле.[1]]]></translation>
<footnotes><![CDATA[[1] Алардын акыл-эси жайында болгон. Күнөө ишке, көрүп, билип туруп барышкан. Эч ким эч кандай таасир менен алардын акылын уурдап албаган. Болгону, Шайтан аларга күнөө иштерин кооз көргөзгөн. Демек, алар Кыяматта «билбей калыптырбыз» деп шылтоо-себеп айта албайт.]]></footnotes>
</aya>
<aya number="39">
<translation><![CDATA[(Жана Биз) Карун, Фараон, Хамандарды да (кыйраттык). Аларга Муса анык аят-далилдер алып келген. Бирок, жер бетинде текеберленишти. Жана (баштарына Аллахтын азабы келгенде) качып кутулуучулардан болбоду.]]></translation>
<footnotes></footnotes>
</aya>
<aya number="40">
<translation><![CDATA[Бардыгын өз күнөөлөрү себептүү азапка дуушар кылдык: Кээ бирөөсүнө таш-жамгыр жаадырдык, кээ бирөөлөрүн ачуу айкырык кыйратты, кээ бирөөсүн жерге жуткурдук жана кээ бирин (сууга) чөктүрдүк. (Демек) Аларга Аллах зулум кылбады. Бирок, өздөрүнө-өздөрү зулум кылышты.]]></translation>
<footnotes></footnotes>
</aya>
<aya number="41">
<translation><![CDATA[Аллахтан башка («кудайларды») дос-башчы туткан адамдардын мисалы (өзүнө ичке желелерден) үй куруп алган жөргөмүшкө окшойт.[1] Алар (мушриктер) эгер билсе, үйлөрдүн эң алсызы жөргөмүштүн үйү.]]></translation>
<footnotes><![CDATA[[1] Жөргөмүштүн желе-уясы аны зыяндан сактай албаганы сыяктуу мушриктердин кудайлары да аларды эч кандай зыяндан сактай албайт.]]></footnotes>
</aya>
<aya number="42">
<translation><![CDATA[Албетте, Аллах алар дуба (ибадат) кылып жаткан башка «кудайларын(ын» алсыздыгын) билет. Ал – Кудуреттүү, Даанышман!]]></translation>
<footnotes></footnotes>
</aya>
<aya number="43">
<translation><![CDATA[Биз адамдарга мына ушул мисалдарды келтирдик. Аларды илимдүүлөр гана акыл жүргүзүп түшүнөт.]]></translation>
<footnotes></footnotes>
</aya>
<aya number="44">
<translation><![CDATA[Аллах асмандарды жана Жерди акыйкат менен жаратты. Чынында, бул нерседе ыймандуу адамдар үчүн (Биздин кудуретибизге) белги бар.]]></translation>
<footnotes></footnotes>
</aya>
<aya number="45">
<translation><![CDATA[(Оо, Мухаммад!) Өзүңө вахий кылынган Китепти (Куранды адамдарга) окуп бер жана намазды (толук түрдө) тургуз. Чынында, намаз бузук жана жамандык иштерден кайтарат. Аллахты зикир кылуу эң улук нерсе. Аллах силердин эмне жасаганыңарды билип турат.]]></translation>
<footnotes></footnotes>
</aya>
<aya number="46">
<translation><![CDATA[Силер (оо, ыймандуулар) китеп элдери (жөөттөр, христиандар) менен талашып-тартышып калсаңар, эң жакшы (сөздөр) менен талашкыла. Ал эми, алардын арасынан (акыйкатка каршы чыгып) зулум кылгандар (менен катуу-бекем талашкыла) Жана айткыла: «Биз өзүбүзгө түшүрүлгөн нерсеге (Куранга) жана силерге түшүрүлгөн нерсеге (Тооратка, Инжилге) ыйман келтиргенбиз. Биздин кудайыбыз жана силердин кудайыңар бир (- Аллах). Биз Ага моюн сунуучуларбыз».]]></translation>
<footnotes></footnotes>
</aya>
<aya number="47">
<translation><![CDATA[Ошондой эле, (оо, Мухаммад!) сага Китеп түшүрдүк. Биз китеп түшүргөндөр (яхудилер менен христиандар) дагы ал китепке (Куранга) ыйман келтиришүүдө.[1] Тигилердин (араб мушриктеринин) арасында деле Куранга ыйман келтиргендер бар. Биздин аяттарыбызды каапыр адамдар гана четке кагат.]]></translation>
<footnotes><![CDATA[[1] Ынсаптуу яхуди жана христиан аалымдары өздөрүнүн ыйык китептериндеги Мухаммад саллаллоху алайхи ва салламдын ысымын, сыпатын окуп билген соң, ыйман келтирип мусулман болушкан жана бул жараян азыркы күндөрдө да жүрүп жатат.]]></footnotes>
</aya>
<aya number="48">
<translation><![CDATA[Сен Курандан мурда эч бир китепти окуган эмессиң. Сен аны (китеп-катты) өзүңдүн оң колуң менен жазууну билген эмессиң. (Эгер сен окуу-жазууну билген болсоң) анда, кара ниеттер (Куранды өзү жазып алган деп) шектенип калышмак.]]></translation>
<footnotes></footnotes>
</aya>
<aya number="49">
<translation><![CDATA[Жок! Ал (Куран) - илимдүү кишилердин көкүрөгүндөгү ачык-айкын аяттар! Биздин аяттарыбызды залым адамдар гана четке кагат.]]></translation>
<footnotes></footnotes>
</aya>
<aya number="50">
<translation><![CDATA[Жана алар (мушриктер): «Мухаммадга Раббиси тарабынан (көз көрүнөө бир) аят-белгилер келсе (гана ыйман келтирет элек)» дешет. Айткын: «Аят-белгилер Аллахтын ыктыярында. Мен болгону, анык эскертүүчүмүн.]]></translation>
<footnotes></footnotes>
</aya>
<aya number="51">
<translation><![CDATA[(Оо, Мухаммад!) Биз сага түшүргөн (далил-баяндуу Куран) китеп аларга жетиштүү эмес бекен?! Аларга окуп берилүүдө го?! Чынында бул китепте ыйман келтирген элдер үчүн ырайым жана акыл-насааттар бар.]]></translation>
<footnotes></footnotes>
</aya>
<aya number="52">
<translation><![CDATA[(Сен аларга): «Мени менен силердин араңарда күбө болуу үчүн Аллахтын Өзү жетиштүү! Ал асмандардагы жана жердеги бардык нерселерди билет. Ал эми, жалганга ыйман келтирип, Аллахга каапыр болгондор дал ошолор гана зыян тартуучулар» дегин.]]></translation>
<footnotes></footnotes>
</aya>
<aya number="53">
<translation><![CDATA[«Азабыңды алып кел» деп сени шаштырып жатышат.[1] Эгер белгиленген мөөнөт болбогондо, аларга азап тез эле келмек.[2] Жана аларга азап капысынан, (эч нерсени) сезбей турган учурда келип калат!]]></translation>
<footnotes><![CDATA[[1] Жалган кудайларга ыйман келтирип, аларды Беймуктаж Аллахка шерик, теңдеш, ортомчу кылып, ошолорго дуба, ибадат кылып жаткандарга Мухаммад саллаллоху алайхи ва саллам: «Мунуңарды койгула! Эгер ушинте берсеңер Аллахтын азабы ушул эле дүйнөдө башыңарга түшүп калышы мүмкүн!» деп эскерткенде ушинтип шаштырышкан.
[2] Акыры, ошол Аллах белгилеген мөөнөт да келди: «Бадр» согушу, мушриктер үчүн күтүлбөгөн зор азап болду. Андан жабыр тартпаган каапыр үй-бүлөлөр аз эле калды.]]></footnotes>
</aya>
<aya number="54">
<translation><![CDATA[Сени шаштырып, азап сурап жатышат! Тозок каапырларды сөзсүз ороп алуучу!]]></translation>
<footnotes></footnotes>
</aya>
<aya number="55">
<translation><![CDATA[Ал күнү аларды үстүнөн да буттарынын түбүнөн да азап ороп алат жана (Аллах): «Өзүңөр жасаган иштерди(н жазасын) тарткыла!» дейт.]]></translation>
<footnotes></footnotes>
</aya>
<aya number="56">
<translation><![CDATA[Оо, ыймандуу пенделерим! Менин жерим кенен. Менин Өзүмө гана ибадат кылгыла![1]]]></translation>
<footnotes><![CDATA[[1] Эгер кайсыл бир өлкөдө мусулмандарга кысым көргөзүлүп, Аллахка эч нерсени шерик кылбай ибадат кылуу жана даават (дин таратуу) мүмкүнчүлүгү болбосо, ал жерди таштап, Аллахтын Өзүнө ибадат кылуу мүмкүн болгон журттарга чыгып кетүү ушул аяттын өкүмү менен парыз.]]></footnotes>
</aya>
<aya number="57">
<translation><![CDATA[Ар бир жан өлүмдү татуучу. (Өлүмдөн) кийин Бизге гана кайтарыласыңар.]]></translation>
<footnotes></footnotes>
</aya>
<aya number="58">
<translation><![CDATA[Ыйман келтирип, жакшылык (сооп) иштерди жасаган адамдарды Биз бейиштин эң бийик орундарына жайгаштырабыз. Анын түбүнөн дарыялар агып турат жана алар анда түбөлүккө (жашап) калышат. (Жакшылык) иш кылуучу адамдардын сыйлыгы кандай сонун!]]></translation>
<footnotes></footnotes>
</aya>
<aya number="59">
<translation><![CDATA[Алар сабыр кылган жана Раббилерине тобокел кылган адамдар.]]></translation>
<footnotes></footnotes>
</aya>
<aya number="60">
<translation><![CDATA[Өз азыгын (эртеңкисине) камдап, сактабаган нечен-нечен жаныбарлар бар. Аларга да, силерге да Аллах ырыскы берет. Ал – Угуучу, Билүүчү.]]></translation>
<footnotes></footnotes>
</aya>
<aya number="61">
<translation><![CDATA[Эгер сен алардан (араб мушриктеринен): «Асмандар менен Жерди ким жараткан жана Күн менен Айды ким (Өзүнө) моюн сундурган?» - деп сурасаң, «Аллах» – дешет. (Ошол Аллахка сыйынбай ) дагы кайда кетип жатышат?!]]></translation>
<footnotes></footnotes>
</aya>
<aya number="62">
<translation><![CDATA[Аллах пенделеринин арасынан каалаганына кенен, каалаганына ченеп ырыскы берет. Аллах – ар нерсени Билүүчү.]]></translation>
<footnotes></footnotes>
</aya>
<aya number="63">
<translation><![CDATA[(Оо, Мухаммад!) Эгер сен алардан: «Асмандардан суу түшүрүп, аны менен, өлүк жерди тирилткен ким?» - деп сурасаң, албетте «Аллах» – дешет. Айткын: «Аллахка мактоо болсун!» Жок! Алардын көпчүлүгү акылдарын иштетпей жатышат!]]></translation>
<footnotes></footnotes>
</aya>
<aya number="64">
<translation><![CDATA[Бул дүйнө жашоосу оюн-зоок, (утурумдук) жыргалчылыктардан башка (нерсе) эмес. Чыныгы жашоо – бул акырет жашоосу, эгер билишсе.]]></translation>
<footnotes></footnotes>
</aya>
<aya number="65">
<translation><![CDATA[Эгер алар кемеге минишсе (жана катуу добул болуп, кеме чайпала баштаса) Аллахтын жалгыз Өзүнө, түздөн-түз, ыклас менен дуба (ибадат) кылышат. Ал эми, Аллах аларды (апааттан) куткарып, жээкке чыгарып койсо, кайрадан ширк кыла башташат.]]></translation>
<footnotes></footnotes>
</aya>
<aya number="66">
<translation><![CDATA[Биз (жакшылык кылып) берген нерселерге (ушинтип) шүгүрсүз боло беришсин жана (өткөөл, убактылуу жашоо жыргалдарынан) пайдаланып калышсын. Жакында (адашкандарын) билип алышат.]]></translation>
<footnotes></footnotes>
</aya>
<aya number="67">
<translation><![CDATA[Алар (Мекке мушриктери) ойлонушпайбы: Биз (алар жашаган Меккени) ыйык (Анда таланчылык, адам өлтүрүү арам жана) тынч (шаар) кылдык. Алардын тегерегиндеги адамдар (ыйык шаарда жашабаганы себептүү) таланып-тонолууда. (Дагы эле) жалган(кудайлар)га ыйман келтирип, Аллахтын жакшылыктарына каапыр боло беришеби?!]]></translation>
<footnotes></footnotes>
</aya>
<aya number="68">
<translation><![CDATA[(Жаратканга бизди ортомчу-кудайлар жакындаштырат деп) Аллахка калпты жалаа жапкан же болбосо, өзүнө келген акыйкатты (Куранды) жалганга чыгарган кишиден да көбүрөөк залым (каапыр) адам бар бекен?! Баса, каапырлардын жайы – тозок эмеспи?]]></translation>
<footnotes></footnotes>
</aya>
<aya number="69">
<translation><![CDATA[Биздин жолубузда (жаман напси, шайтан, Аллахтын душмандары) күрөшкөн кишилерди Өз жолубузга баштап койобуз. Аллах (ар дайым) жакшылык кылуучулар менен!]]></translation>
<footnotes></footnotes>
</aya>
</sura>
<sura number="30">
<aya number="1">
<translation><![CDATA[Алиф, Лаам, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Рум (Персиядан) жеңилди.[1]]]></translation>
<footnotes><![CDATA[[1] Рум – бул 395-жылда Рим империясынын чыгыш бөлүгүндө пайда болгон өз алдынча империя. Бул мамлекет тарыхта Византия империясы деген ат менен белгилүү. Борбору Константинаполь (азыркы Стамбул) шаары болгон.]]></footnotes>
</aya>
<aya number="3">
<translation><![CDATA[Эң жакын жерде. Жана алар (Румдук аскерлер) жеңилгенден соң тез арада дагы жеңишке жетет.[1]]]></translation>
<footnotes><![CDATA[[1] Бул аят Курандын чоң муъжиза экенинин далили. Анткени Аллах бул аятта Румдуктардын жеңишин окуядан тогуз жыл мурун билдирди. Эгер Куранды Мухаммад саллаллоху алайхи ва саллам өзү жазса, муну кайдан билмек эле?]]></footnotes>
</aya>
<aya number="4">
<translation><![CDATA[Бир нече жылдарда. Мындан мурун да, кийин да иш Аллахтын колунда. Ошол (Рум жеңген) күндө ыймандуулар сүйүнүшөт.[1]]]></translation>
<footnotes><![CDATA[[1] Анткени, алар да өздөрү сыяктуу Китеп элдери, Аллахка сыйынышат. Ал эми, Персия (Фурс) жеңсе, мушриктер сүйүнүшкөн. Себеби фурстар да алар сыяктуу мушрик.]]></footnotes>
</aya>
<aya number="5">
<translation><![CDATA[Аллах Өзүнүн жардамы менен каалаган пенделерине жеңиш берет. Ал Кудуреттүү, Ырайымдуу.]]></translation>
<footnotes></footnotes>
</aya>
<aya number="6">
<translation><![CDATA[(Бул – ) Аллахтын убадасы. Аллах (эч качан) убадасын аткарбай койбойт. Бирок, адамдардын көпчүлүгү муну билишпейт.]]></translation>
<footnotes></footnotes>
</aya>
<aya number="7">
<translation><![CDATA[Алар (көпчүлүк адамдар) дүйнө жашоосун үстүртөн эле билишет. Бирок, акырет жөнүндө эч нерсе билишпейт.[1]]]></translation>
<footnotes><![CDATA[[1] Акырет жашоосуна ишенбеген жана ал жашоонун кабарларын билбеген адамдар башка илимдерде ар канча билерман болсо да дүйнөнү терең түшүнө албайт.]]></footnotes>
</aya>
<aya number="8">
<translation><![CDATA[Алар өздөрү жөнүндө ойлонушпайбы?! Аллах асмандар менен жерди жана ал экөөнүн арасындагыларды (беймаксат эмес) акыйкат менен убактылуу мөөнөткө гана жаратты. Бирок, адамдардан көпчүлүктөрү Раббилерине жолугууга (жана бул сыноо дүйнө жашоосунан эсеп берүүгө) ишенишпейт.]]></translation>
<footnotes></footnotes>
</aya>
<aya number="9">
<translation><![CDATA[Алар жер жүзүн кезип, өздөрүнөн мурда жашагандардын акыбети кандай болгонун көрүшпөйбү?[1] Алар булардан (азыркы каапырлардан) күч-кубаттуураак болушкан, жерде көбүрөөк из калтырышкан. Жана буларга караганда көбүрөөк (жакшыраак) гүлдөтүшкөн. Кийин аларга пайгамбарлары (Аллахтын) анык аят-далилдерин алып келген. Аларга Аллах зулум кылбады. Өздөрүнө-өздөрү зулум кылышты.]]></translation>
<footnotes><![CDATA[[1] Жер жүзүнүн ар кайсы жерлеринде байыркы каапыр (Акыретке ишенбеген) коомдордун кыйрагандан калган из-белгилери көрүнүп турат.]]></footnotes>
</aya>
<aya number="10">
<translation><![CDATA[Кийин жамандык (күнөө иш) жасагандардын акыбети аябай жаман болду! Себеби, алар Аллахтын аяттарын «жалган» дешкен жана аларды (аяттарды) шылдың кылышкан.]]></translation>
<footnotes></footnotes>
</aya>
<aya number="11">
<translation><![CDATA[Аллах жан-жартылышты биринчи ирет жоктон бар кылган. Кийин аларды (дүйнөдө жашатып, өлтүргөн соң) кайрадан экинчи ирет жаратат. Кийин Анын Өзүнө кайтарыласыңар.]]></translation>
<footnotes></footnotes>
</aya>
<aya number="12">
<translation><![CDATA[Кыямат кайым болгон күнү күнөөкөр адамдар (бардык жакшылыктан) үмүтсүз болушат.]]></translation>
<footnotes></footnotes>
</aya>
<aya number="13">
<translation><![CDATA[Алардын (Аллахка) шерик кылган «кудайлары» аларга шапаатчы (күнөөлөрүн жеңилдетүүчү) болбой калат. Жана (кийин) алар өз «кудайларына» каапыр (каршы) болушат.[1]]]></translation>
<footnotes><![CDATA[[1] «Биз силерге сыйынып, адашкан экенбиз. Көрсө, силердин колуңардан эч нерсе келбейт турбайбы?» дешип, алардын кудайлыгына ишенбей коюшат.]]></footnotes>
</aya>
<aya number="14">
<translation><![CDATA[Жана кыямат күнү, ошол күнү алар (каапырлар тозокко, ыймандуулар бейишке) бөлүнүп кетишет.]]></translation>
<footnotes></footnotes>
</aya>
<aya number="15">
<translation><![CDATA[Ыйман келтирип, жакшылык иштерди кылган адамдар (бейиш) бактарда кубанычка бөлөнүп, сыйланышат.]]></translation>
<footnotes></footnotes>
</aya>
<aya number="16">
<translation><![CDATA[Ал эми, каапыр болуп, Биздин аяттарыбызга жана акыреттеги (Аллах менен) жолгушууга ишенбеген адамдар, ошолор азапта калуучулар.]]></translation>
<footnotes></footnotes>
</aya>
<aya number="17">
<translation><![CDATA[Түнгө кирип баратканда жана таңды утурлай Аллахга тасбих[1] айткыла (аруулагыла)!]]></translation>
<footnotes><![CDATA[[1] «Тасбих» - бул «СубханАллаh» деген сөз. Мааниси «Аллаh бардык кемчиликтүү сыпаттардан Аруу-Таза».]]></footnotes>
</aya>
<aya number="18">
<translation><![CDATA[Асмандар менен жерде, дигер жана бешим мезгилдеринде[1] бардык мактоо - Аллахка гана! (айтылсын).]]></translation>
<footnotes><![CDATA[[1] Ушул эки (17-18-) аятта беш убак намаздын убактысы көргөзүлгөн: «Түнгө кирип баратканда» Бул Шам жана куптан намаздарынын «Дигер мезгили» асир намазынын, «Бешим мезгили» бешим намазынын убакыттары. Ушул убакыттарда намаздан соң тасбих жана хамд (мактоо) айтуу пазилеттүү ибадаттардан.]]></footnotes>
</aya>
<aya number="19">
<translation><![CDATA[(Аллах) өлүктөн тирүүнү чыгарып, тирүүдөн өлүктү чыгарат жана жерди өлгөндөн соң кайра (жамгыр менен) тирилтет. (Анан ал өлүк жерден өсүмдүктөр өнүп чыгат) Силер дагы (акыретте мүрзөлөрдөн) ушул (өсүмдүктөр) сыяктуу чыгарыласыңар.]]></translation>
<footnotes></footnotes>
</aya>
<aya number="20">
<translation><![CDATA[Силерди топурактан жараткандыгы жана адамга айланып (жер бетине) таралганыңар Анын (кудуретинин) белгилеринен.]]></translation>
<footnotes></footnotes>
</aya>
<aya number="21">
<translation><![CDATA[Жана Анын белгилеринен – алар менен тынч-бейпил болууңар үчүн силерге өзүңөрдөн болгон жубайларды жаратып бергени[1] жана араңарга сүйүү, мээрим салып койгону. Чынында бул нерселерде пикир кылган адамдар үчүн (даанышмандыгыбыздын) белгилер(и) бар.]]></translation>
<footnotes><![CDATA[[1] Адам баласы өзүнүн жубайынан зор тынчтануу, сооронуу табат. Никесиз жашаган адамдарда стресс (кайгы-капа, жаалдануу, толкундануу) көп болот.]]></footnotes>
</aya>
<aya number="22">
<translation><![CDATA[Жана Анын белгилеринен: Асмандар менен жерди жаратканы, силердин тилиңерди, ыраң-түсүңөрдү ар түрдүү кылып койгону. Албетте буларда билимдүүлөр үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="23">
<translation><![CDATA[Жана Анын белгилеринен (бири) силердин түн ичинде жана күндүз(дүн бир бөлүгүндө) укташыңар. Жана (күндүздүн көп бөлүгүндө) Аллахтын жакшылыктарын издешиңер (тиричилик кылышыңар). Чынында, ушул нерседе да уга турган адамдарга белгилер бар.]]></translation>
<footnotes></footnotes>
</aya>
<aya number="24">
<translation><![CDATA[Жана Анын белгилеринен: (чагылгандын оту түшүүсүнөн) коркуп, жамгырдан) үмүт кылышыңар үчүн[1] силерге чагылганды көргөзөт. Жана Ал (силерге) асмандан суу түшүрүп, аны менен жерди өлгөндөн[2] соң тирилтет. Албетте мында акыл жүгүрткөн адамдар үчүн белгилер бар.]]></translation>
<footnotes><![CDATA[[1] Чагылгандан көпчүлүк корксо, көпчүлүк үмүт кылат. Тоолуу аймактагылар чагылган чартылдаганда «Кудай-ай! Дагы бир жерди сел каптап кетпегей эле!» - деп кооптонсо, чөлдө жашап, тамчы сууга зар болгондор чагылгандан сүйүнүп, жамгыр үмүт кылышат.
[2] Жерге жамгыр жаабаса, ал өлөт. Б.а. кургап түшүмсүз болуп калат. Кийин Аллах жамгыр жаадырып, өлүк жерди тирилтет.]]></footnotes>
</aya>
<aya number="25">
<translation><![CDATA[Жана Анын белгилеринен (бири) асман менен жердин Анын буйругу менен (тынч, зыянсыз) туруусу. (Андан) Кийин (Аллах) силерди чакыраар замат бардыгыңар жерден (мүрзөдөн) чыгарыласыңар (акыреттик сурак үчүн).]]></translation>
<footnotes></footnotes>
</aya>
<aya number="26">
<translation><![CDATA[Асмандарда жана жерде болгондун баары Аллахтын мүлкү. Бардыгы Ага (кааласа каалабаса) баш ийет.]]></translation>
<footnotes></footnotes>
</aya>
<aya number="27">
<translation><![CDATA[Ал дүйнө-ааламды жоктон бар кылган жана (акыретте экинчи жолу) кайрадан жарата турган Кудай. Бул Ага абдан жеңил. Асмандардагы жана жердеги эң жогорку сыпаттоолор Өзүнө гана таандык. Ал Кудуреттүү, Даанышман.]]></translation>
<footnotes></footnotes>
</aya>
<aya number="28">
<translation><![CDATA[Ал силерге өзүңөрдөн мисал келтирди: Биз силерге (менчик) ырыскы кылып берген нерселерде силердин кулдарыңар силер менен бирдей шерик болуусуна ыраазы болосуңарбы? (Жок) Силер алардын (мал-мүлкүңөргө шериктеш болуусунан) башка бир эркин адам (жок жерден эле шериктеш болуп калуусунан) корккондой коркосуңар. Биз акыл жүгүрткөн адамдарга аяттарыбызды ушинтип баяндайбыз.]]></translation>
<footnotes></footnotes>
</aya>
<aya number="29">
<translation><![CDATA[Жок! Залымдар илимсиздиктен улам напси каалоолорун ээрчишти. Аллах адаштырганды ким туура жолго сала алат? (Акыретте) аларга жардамчы жок!]]></translation>
<footnotes></footnotes>
</aya>
<aya number="30">
<translation><![CDATA[(Оо, Мухаммад!) Ислам динине[1] баш ийип, жүзүңдү адамдардын таза табиятына ылайык кылган динге бур! Аллахтын жаратканын өзгөртүү мүмкүн эмес. Эң туура дин – ушул. Бирок, адамдардан көбү билишпейт.]]></translation>
<footnotes><![CDATA[[1] Арабчадагы «ханийфан» деген сөз көп кудайлыктан Таухидге (жеке кудайлыкка) өтүү дегенди түшүндүрөт.]]></footnotes>
</aya>
<aya number="31">
<translation><![CDATA[Ага (тообо менен) кайткыла! Андан корккула жана намаз окугула! Мушриктерден болбогула!]]></translation>
<footnotes></footnotes>
</aya>
<aya number="32">
<translation><![CDATA[Диндерин бөлүп-жарып, топ-топ болуп (бөлүнүп) алышкан (ошол мушриктерден болбогула!) Ар бир топ (биз гана туура жолдобуз деп) өздөрүндө болгон нерселер менен гана кубанышат.[1]]]></translation>
<footnotes><![CDATA[[1] Ошондуктан эч качан башканын пикирин укпайт. Таассуб-фанатизм деген – ушул.]]></footnotes>
</aya>
<aya number="33">
<translation><![CDATA[Качан адамдарды зыян торуганда гана Раббисине кайтып, Ага (жалбарып) дуба кылышат. Анан аларга (Аллах) Өз ырайымын таттырганда, алардын кай бирлери кайрадан Раббисине ширк келтире башташат.]]></translation>
<footnotes></footnotes>
</aya>
<aya number="34">
<translation><![CDATA[Алар (ширк келтиргендер) Биз берген жакшылыктарга каапыр боло беришсин. Мейли (оо, мушриктер, өткөөл дүйнөдө) пайдаланып калгыла. Анан билесиңер!]]></translation>
<footnotes></footnotes>
</aya>
<aya number="35">
<translation><![CDATA[Же Биз аларга ширк амалдарын(ын чындыгын) сүйлөй турган далил түшүрдүк беле?!]]></translation>
<footnotes></footnotes>
</aya>
<aya number="36">
<translation><![CDATA[Биз качан адамдарга ырайым көргөзсөк, аны менен шаттанышат. Ал эми, өз колдору жасаган иштер себептүү аларга бир жамандык жетсе, анда алар (Аллахтан) үмүт үзүшөт.]]></translation>
<footnotes></footnotes>
</aya>
<aya number="37">
<translation><![CDATA[Эмне, алар Аллах каалаган пендесине ырыскыны кенен, каалаганына тар кылганын көрбөй жатышабы? Албетте, мында ыймандуу коомдорго белгилер бар.]]></translation>
<footnotes></footnotes>
</aya>
<aya number="38">
<translation><![CDATA[Эми, (оо, ыймандуу пенде) тууган-туушканга, бей-бечараларга жана мусапырга (тиешелүү) акысын бергиниң. Аллахтын ыраазычылыгын каалаган пенделерге бул жакшы иш. Дал ошолор гана жеңишке (бейишке) жетишет.]]></translation>
<footnotes></footnotes>
</aya>
<aya number="39">
<translation><![CDATA[Адамдардын мал-дүйнөсүнөн пайдалануу максатта үстөк кошуп бергениңер Аллахтын алдында көбөйбөйт. Ал эми, Аллахтын Жүзүн үмүт кылып берген зекетиңер болсо, дал ошолор (зекет бергендер) көп көбөйтүүлөргө ээ болуучулар.]]></translation>
<footnotes></footnotes>
</aya>
<aya number="40">
<translation><![CDATA[Силерди жараткан, анан ырыскы берген, андан кийин өлтүргөн, андан соң (кыяматта кайра) тирилткен – Аллах! Ушулардан кайсы бирин силердин (Аллахка) шерик кошкон «кудайлар» жасай алат? Алардын ширктеринен Аллах Аруу жана Бийик!]]></translation>
<footnotes></footnotes>
</aya>
<aya number="41">
<translation><![CDATA[Адамдардын колдору жасаган (күнөө) иштер себептүү жерде жана деңизде (ар кандай) бузуучу апаат(тар) пайда болду. Алардын кай бирлеринин жасаган (кылмыштарынын азабын бул дүйнөдө) таттырыш үчүн. Балким алар (күнөөлөрүнөн) кайтышаар!]]></translation>
<footnotes></footnotes>
</aya>
<aya number="42">
<translation><![CDATA[Айткын: «(Эй, каапырлар!) жер жүзүн кезип, мурдагы (каапыр) коомдордун акыбети кандай болгонун көрүп (андан сабак) алгыла! Алардын көбү (Аллахка) шерик кошуучу болушкан».]]></translation>
<footnotes></footnotes>
</aya>
<aya number="43">
<translation><![CDATA[Эми, сен (оо, Мухаммад, эч ким) кайтара алгыс күн (кыямат) Аллах тарабынан келип калганга чейин жүзүңдү туура динге (Исламга) буруп кал! Ал күнү (адамдар амалдарын көрүү үчүн) бөлүнүп калышат.]]></translation>
<footnotes></footnotes>
</aya>
<aya number="44">
<translation><![CDATA[Ким каапыр болсо, каапырлыгы(нын зыяны) өзүнө. Ким жакшылык иштерди кылса, өздөрүнө (бейишти) даярдаптыр.]]></translation>
<footnotes></footnotes>
</aya>
<aya number="45">
<translation><![CDATA[Ыйман келтирип жакшылык иштерди кылгандарга Өзүнүн жакшылыктарынан сыйлык берет. Чындыгында Ал каапырларды сүйбөйт.]]></translation>
<footnotes></footnotes>
</aya>
<aya number="46">
<translation><![CDATA[Анын (кудуретинин) белгилеринен (бири): Ырайымын силерге таттырыш үчүн, Өз буйругу менен кемелерди жүргүзүш үчүн жана Анын жакшылыктарынан үмүт кылышыңар үчүн (жамгырдын жаашын) сүйүнчүлөөгө шамалдарды жибериши.[1] Мүмкүн силер шүгүр кылаарсыңар.]]></translation>
<footnotes><![CDATA[[1] Шамалдын куш кабарчы деп аталышынын себеби, ал булутту айдап келгенден кийин Аллахтын ырайымы – берекелүү жамгырлар жайт, шамал менен кемелер жүрөт.]]></footnotes>
</aya>
<aya number="47">
<translation><![CDATA[Биз (оо, Мухаммад) сенден мурун да элчилерди өз коомдоруна жибергенбиз жана (элчилер) аларга анык далилдерди алып келишкен. (Баш ийбегенден кийин) Биз күнөөкөрлөрдөн өч алганбыз жана ыймандууларга жардам берүү – Биздин милдет болгон.]]></translation>
<footnotes></footnotes>
</aya>
<aya number="48">
<translation><![CDATA[Аллах шамалдарды жиберип булуттарды козгойт. Анан (Аллах) аларды асманда Өзү каалагандай жаят жана бөлөк-бөлөк кылып таратат. Анан сен алардын арасынан жамгыр чыкканын көрөсүң. Эми качан (Аллах) аны (жамгырды) каалаган пенделерине жеткиргенде, күтүлбөгөн жерден сүйүнүп калышат.]]></translation>
<footnotes></footnotes>
</aya>
<aya number="49">
<translation><![CDATA[Эгер алар өздөрүнө (жамгыр) жаадырылышынан мурун үмүтсүз болушса, (мына эми сүйүнүп калышты).]]></translation>
<footnotes></footnotes>
</aya>
<aya number="50">
<translation><![CDATA[Эми сен (оо, адам) Аллахтын ырайымынын (жамгырдын) белгилерине кара: Ал өлүк жерди кантип тирилткенине (кара)! Акыйкатта, Ал (Аллах) өлүктөрдү да албетте тирилтет! Ал бардык нерсеге Кудуреттүү!]]></translation>
<footnotes></footnotes>
</aya>
<aya number="51">
<translation><![CDATA[Ал эми Биз (эгиндерине зыян келтирген) шамал жиберип, алардын саргайып (куурап) калганын көргөндө, (Аллахка) каапыр болуп калышат.]]></translation>
<footnotes></footnotes>
</aya>
<aya number="52">
<translation><![CDATA[(Оо, пайгамбар!) Чынында сен өлүктөргө (сөзүңдү) угуза албайсың. ошондой эле артын салып кетип бараткан (акыйкатты угуудан) керең болгондорго чакырыгыңды угуза албайсың.]]></translation>
<footnotes></footnotes>
</aya>
<aya number="53">
<translation><![CDATA[(Ошондой эле), сен «сокур адамдарды» да адашуучулугунан туура жолго сала албайсың. Бир гана мусулман (моюн сунган) абалдарында Биздин аяттарга ыйман келтиргендерге гана (акыйкатты) угуза аласың.]]></translation>
<footnotes></footnotes>
</aya>
<aya number="54">
<translation><![CDATA[Аллах силерди алсыз (тамчы суудан) жаратты. Алсыздыктан (бөбөктүктөн) кийин күч-кубат(туу адам) кылды. Кубат(туулук)тан кийин (кайрадан) алсыздык жана карылыкка алып келди. Ал каалагандай жаратат. Ал - Билимдүү, Кудуреттүү.]]></translation>
<footnotes></footnotes>
</aya>
<aya number="55">
<translation><![CDATA[Саат (кыямат) болгондо күнөөкөр пенделер «(дүйнөдө) аз гана убакыт (жашап) турдук» – деп ант ичишет. Алар (дүйнө жашоосунда да) ушундай жалганчылар болушкан.]]></translation>
<footnotes></footnotes>
</aya>
<aya number="56">
<translation><![CDATA[Анан ыймандуу, илимдүү адамдар (аларга) айтышат: «Чындыгында Аллах (тагдырда) жазганы боюнча кайра тирилүү күнүнө чейин (жашап) турдуңар. Мына ушул – кайра тирилүү күнү. Бирок, силер билбейт (ишенбейт) элеңер».]]></translation>
<footnotes></footnotes>
</aya>
<aya number="57">
<translation><![CDATA[Ал күндө залымдарга шылтоолору[1] пайда бербейт жана алардан (тообо менен Аллахты ыраазы кылуу да) талап кылынбайт.]]></translation>
<footnotes><![CDATA[[1] Алар «Биз дүйнөдө бир сааттай эле жашадык. Эгер көбүрөөк жашасак ибадат кылмакпыз. Эми биз тообо кылып Раббини ыраазы кылабыз» - деп шылтоо айтышат.]]></footnotes>
</aya>
<aya number="58">
<translation><![CDATA[Биз бул Куранда адамдарга ар түрдүү мисалдарды келтирдик. Эгер сен аларга бир далил алып келсең, «Силер (мусулмандар) жалганчысыңар» дешет.]]></translation>
<footnotes></footnotes>
</aya>
<aya number="59">
<translation><![CDATA[Ошентип, Аллах (чындыкты) билбегендердин жүрөктөрүнө мөөр басат.]]></translation>
<footnotes></footnotes>
</aya>
<aya number="60">
<translation><![CDATA[(Оо, Мухаммад!) Сен эми (бул дооматчыларга) сабыр кыл. Аллахтын («жеңиш берем» деген) убадасы чындык. (Убадага) ишенбегендер сени (жеңил ойлуулукка) түрпөсүн![1]]]></translation>
<footnotes><![CDATA[[1] Тафсийрул Муяссар]]></footnotes>
</aya>
</sura>
<sura number="31">
<aya number="1">
<translation><![CDATA[Алиф, Лаам, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Бул даанышман китептин аяттары.]]></translation>
<footnotes></footnotes>
</aya>
<aya number="3">
<translation><![CDATA[Жакшылык кылуучулар үчүн ырайым жана туура жол!]]></translation>
<footnotes></footnotes>
</aya>
<aya number="4">
<translation><![CDATA[Алар намазды (толук) аткарышат, зекетти беришет жана акыретке анык ишенишет.]]></translation>
<footnotes></footnotes>
</aya>
<aya number="5">
<translation><![CDATA[Мына ушулар Раббилери тарабынан (жиберилген) туура жол үстүндө жана ушулар гана жеңишке жетүүчүлөр!]]></translation>
<footnotes></footnotes>
</aya>
<aya number="6">
<translation><![CDATA[Адамдардын арасынан кээ бирөөлөр билимсиздиктен улам Аллахтын жолунан адаштыруу үчүн маанисиз-бекерчи сөздөрдү[1] сатып алат жана аны (Куранды) шылдың кылат. Дал ошолорго кор кылуучу азап бар!]]></translation>
<footnotes><![CDATA[[1] Маанисиз сөздөр – бул пендени Аллахтын ибадатынан тосо турган кыйбат, ушак сыяктуу сөздөр жана ар кандай көңүл ачуучу нерселер.]]></footnotes>
</aya>
<aya number="7">
<translation><![CDATA[Качандыр ага Биздин аяттарыбыз окуп берилчү болсо, аны эч укпагандай, тим эле, кулагында дүлөйлүгү бардай текеберленип, тетири басып кетишет. Ага жан ооруткан азаптын кабарын берип кой!]]></translation>
<footnotes></footnotes>
</aya>
<aya number="8">
<translation><![CDATA[Ал эми, ыйман келтирип, жакшылык иштерди кылгандарга жыргалчылык бейиштери бар.]]></translation>
<footnotes></footnotes>
</aya>
<aya number="9">
<translation><![CDATA[Алар анда түбөлүккө калышат. Аллахтын убадасы чындык. Ал – Кудуреттүү, Даанышман.]]></translation>
<footnotes></footnotes>
</aya>
<aya number="10">
<translation><![CDATA[(Аллах) асмандарды, көрүп турганыңардай түркүксүз жаратты жана силерди чайпалтып жибербесин деп жер бетине тоолорду орнотуп койду. Жана ар түрдүү жаныбарларды таратты. Жана Биз асмандан суу түшүрүп жер бетинде ар түрдүү кооз-пайдалуу өсүмдүктөрдү өстүрдүк.]]></translation>
<footnotes></footnotes>
</aya>
<aya number="11">
<translation><![CDATA[Булар Аллахтын жараткандары. Эми силер мага Аллахтан башка («кудайыңар») жараткан нерселерди көргөзгүлөчү?! Ооба, залымдар анык адашууда!]]></translation>
<footnotes></footnotes>
</aya>
<aya number="12">
<translation><![CDATA[Биз акыйкатта Лукманга даанышмандык бердик (жана ага айттык): «Аллахка шүгүр кыл. Ким шүгүр кылса, өзүнүн пайдасына шүгүр кылат. Ал эми, ким (жакшылыктарга) шүгүр кылбаса, Аллах муктаж эмес, мактоого татыктуу.]]></translation>
<footnotes></footnotes>
</aya>
<aya number="13">
<translation><![CDATA[Бир кезде Лукман[1] баласына насаат кылып, (мындай) деди: «Оо, балам Аллахка шерик кошпогун! Чындыгында ширк деген – бул чоң зулум!]]></translation>
<footnotes><![CDATA[[1] Лукман көпчүлүк тафсирчи улумалардын пикири боюнча пайгамбар эмес, даанышмандыгы менен гана атактуу болгон киши. Даанышмандык бул аалымдыктан жогорку даража. Даанышман адам иштердин өтө назик, кылдат сырларын (келечектен башка) билип турат. Иштердин, пейилдердин, сөздөрдүн ордун билет, билгенине дайым амал кылат. Сөзү менен иши бир болот. Аллах Лукманга ушул касиетти (нээматты) берип: «Шүгүр кыл» деп буюрууда. Шүгүр - бул нээмат Ээсине (нээмат бергенге) ыраазычылык билдирүү. Ал эми, Аллахга ыраазычылык билдирүү Анын жалгыз Өзүнө ибадат кылуу менен гана болот.]]></footnotes>
</aya>
<aya number="14">
<translation><![CDATA[«Биз инсанга ата-энесине (жакшылык) кылууну осуят (буйрук) кылдык. Энеси аны машакат үстүнө машакат менен (курсагында) көтөрүп жүрөт. (Төрөлгөн соң) аны (көкүрөктөн) ажыратуу (убактысы) эки жыл. (Оо, инсан!) «Мага жана ата-энеңе шүгүр кыл! Мага гана кайтасыңар!»]]></translation>
<footnotes></footnotes>
</aya>
<aya number="15">
<translation><![CDATA[«(Оо, инсан!) Эгер сенин ата-энең сени өзүң билбеген нерселерди мага ширк келтирүүгө мажбурласа, аларга моюн сунбагын! Жана дүйнөдө ал экөөнө жакшы мамиледе бол! Мага тообо кылып, кайткан адамдарды ээрчигин! (Өлгөндөн) кийин Мага кайтасыңар. Анан Мен силерге эмне иш кылганыңардын кабарын билдиремин».]]></translation>
<footnotes></footnotes>
</aya>
<aya number="16">
<translation><![CDATA[Оо, уулум! Чынында ал (сен жасаган жакшы же жаман иш) сары кычы өсүмдүгүнүн данынчалык (майда) нерсе болуп, чоң аска таштын ичинде (калып калган) же болбосо, асманда же жердин түбүндө болсо да Аллах аны таап келе алат. Аллах (абдан) Кылдат, (бардыгынан) Кабардар.]]></translation>
<footnotes></footnotes>
</aya>
<aya number="17">
<translation><![CDATA[Оо, уулум! Намазды (ар дайым) окуп жүр, жакшылыкка буюруп, жамандыктан кайтар жана өзүңө жеткен кыйынчылыктарга сабырдуу бол! Чынында бул (сабырдуулук) тырышып, умтулуп аткарылчу иштерден.]]></translation>
<footnotes></footnotes>
</aya>
<aya number="18">
<translation><![CDATA[Адамдардан жүзүңдү бурбагын! Ошондой эле, жер бетинде текеберленип, обочолонуп баспагын! Аллах текебер, мактанчаактардын эч кимисин сүйбөйт!]]></translation>
<footnotes></footnotes>
</aya>
<aya number="19">
<translation><![CDATA[Басканда кичипейилдик менен бас, (сүйлөгөндө) добушуңду көтөрбө! Добуштардын эң жаманы эшектин добушу.]]></translation>
<footnotes></footnotes>
</aya>
<aya number="20">
<translation><![CDATA[(О, инсандар!) Көрбөй жатасыңарбы, Аллах силерге асмандардагы жана жердеги нерселерди моюн сундуруп, силерди көрүнгөн-көрүнбөгөн жакшылыктарга бөлөдү?! Адамдардын арасында же илими, же (Аллахтан келген) нурдуу китеби, же (пайгамбар көргөзгөн) туура жолу болбосо да Аллах жөнүндө талашып-тартыша берген кишилер бар.]]></translation>
<footnotes></footnotes>
</aya>
<aya number="21">
<translation><![CDATA[Качан (мушриктерге): “Аллах түшүргөн нерсеге (Куран өкүмдөрүнө) ээрчигиле” - деп айтылса, алар: “Жок, биз ата-бабаларыбызды кайсы жолдун үстүндө тапсак, ошого гана ээрчийбиз” дешет. Шайтан аларды тозок азабына чакырып жатса дагыбы ( ошого да ээрчий беришеби)?!]]></translation>
<footnotes></footnotes>
</aya>
<aya number="22">
<translation><![CDATA[А кимде-ким (Аллахка Аны көрүп тургандай) ибадат кылып, жүзүн (өзүн) Аллахка толук моюн сундура алса анда ал бекем тутканы кармаптыр![1] Иштердин акыбети Аллахка таандык!]]></translation>
<footnotes><![CDATA[[1] Аллахтан келген Жол - Куранды кармагандар гана эки дүйнөлүк азап-тозоктон кутулат. Анткени, бул жол ажырап, тытылып, үзүлүп кетпей турган бекем аркан сыяктуу. Кармаган адам кутулат.]]></footnotes>
</aya>
<aya number="23">
<translation><![CDATA[(Оо, Мухаммад!) Ким каапыр болсо, анын каапырлыгы сени капа кылбасын. Өзүбүзгө кайтып келишет. Анан Биз аларга эмне кылгандыгы тууралуу кабар беребиз. Аллах көкүрөктөрдөгү нерселерди Билүүчү.]]></translation>
<footnotes></footnotes>
</aya>
<aya number="24">
<translation><![CDATA[Биз аларды (бул дүйнөдө) бир аз пайдалантабыз. Кийин (акыретте) катуу азап тартууга мажбур кылабыз.]]></translation>
<footnotes></footnotes>
</aya>
<aya number="25">
<translation><![CDATA[Эгер сен алардан: «Асмандар менен жерди ким жараткан?» деп сурасаң, «Аллах» дешет. Сен «Аллахка мактоо болсун» дегин.[1] Жок! Бирок алардын көпчүлүгү билишпейт.]]></translation>
<footnotes><![CDATA[[1] Мушриктер «Асмандар менен жерди Аллах жараткан» дегени менен мактоо-ибадатты Аллахтын Өзүнө арнабай, башка кудайларга арнашат.]]></footnotes>
</aya>
<aya number="26">
<translation><![CDATA[Асмандар жана жерде болгон нерсенин бардыгы Аллахтын мүлкү. Чынында, Аллахтын бир Өзү гана Беймуктаж, мактоого (ибадатка) татыктуу.]]></translation>
<footnotes></footnotes>
</aya>
<aya number="27">
<translation><![CDATA[Эгер жер бетиндеги бардык дарактар калемсап болсо жана деңиз (сыя болсо) бул деңиздин артында дагы жети деңиз жардамдашып (сыя болуп) турса да Аллахтын сөздөрү түгөнбөйт! Чынында, Аллах Кудуреттүү, Даанышман![1]]]></translation>
<footnotes><![CDATA[[1] Аллахтын Өзүн, сөзүн, сыпатын, илимин жазса ааламдагы бардык сыя-деңиздер түгөнөт, бирок, Аллахтын сөздөрү түгөнбөйт!]]></footnotes>
</aya>
<aya number="28">
<translation><![CDATA[Силердин жаралышыңар жана кайрадан тирилишиңер бир жанды тирилткен сыяктуу эле. Аллах Угуучу, Көрүүчү.]]></translation>
<footnotes></footnotes>
</aya>
<aya number="29">
<translation><![CDATA[Көрбөй жатасыңбы, Аллах түндү күндүзгө, күндүздү түнгө (кантип) киргизгенин? Күн менен Айды (адамзатка кантип) кызмат кылдырып койгонун? Алардын бардыгы белгиленген мөөнөткө (кыяматка) чейин айланат. Аллах силердин эмне жасаганыңардан Кабардар.]]></translation>
<footnotes></footnotes>
</aya>
<aya number="30">
<translation><![CDATA[Анткени, Аллах акыйкат. Ал эми, Андан башка, (мушриктер) дуба кылып сыйынып жаткандары жалган (кудайлар). Жана Аллахтын бир Өзү гана эң Жогору, Улук!]]></translation>
<footnotes></footnotes>
</aya>
<aya number="31">
<translation><![CDATA[Деңиздеги кемелер Аллахтын жакшылыктары себептүү сүзүп жүргөнүн көрбөй жатасыңарбы?! Бул силерге Аллахтын белгилерин көргөзүш үчүн. Чынында бул нерседе сабыр кылуучу, шүгүр кылуучу адамдарга чоң белгилер бар!]]></translation>
<footnotes></footnotes>
</aya>
<aya number="32">
<translation><![CDATA[Качан аларды(н кемелерин) тоодой толкундар ороп калган кезде Аллахтын жалгыз Өзүнө дуба кылышат. Ал эми, (балээден) куткарып кургактыкка чыгарып койсо, алардын (көпчүлүк) бөлүгү Аллахга карабай калышат. Биздин керемет-белгилерибизди кыянатчы, шүгүр кылбаган адамдар гана четке кагышат.]]></translation>
<footnotes></footnotes>
</aya>
<aya number="33">
<translation><![CDATA[Оо, адамдар! Раббиңерден корккула! Жана атасы баласына, баласы өз атасына эч бир жардам бере албай турган күндөн корккула! (Ал күндүн келишин Аллах убада берген). Аллахтын убадасы – акыйкат! Силерди дүйнө жашоосу(нун убактылуу арам жыргалдары) азгырып койбосун! Силерди азгыруучулар Аллах(тын кечиримдүүлүгү) менен азгырып койбосун![1]]]></translation>
<footnotes><![CDATA[[1] Көпчүлүк адамдарды адамдан, шайтандан жана жиндерден болгон азгыруучулар: «Аллах кечирет. Күнөө ишиңди жасай бер. Азыр жашсың. Ойноп-күлүп ал. Арам-адал деп өзүңдү түйшөлтпө. Карыганда деле тообо кылганга үлгүрөсүң. Бир гана тообо менен бардыгын Аллах кечирип жиберет» - деп азгырат.]]></footnotes>
</aya>
<aya number="34">
<translation><![CDATA[Кыямат качан болушун бир Аллах гана билет. Ал (асмандан) жамгыр жаадырат. (Бир Өзү гана) жатындагы түйүлдүктү(н тагдырын) билет. Эч бир жан эртең эмне иш жасаарын биле албайт. Жана эч ким кай жерде (кантип) өлүшүн да биле албайт. Чынында, бир Аллах гана (бардыгын) Билүүчү, (бардыгынан) Кабардар.]]></translation>
<footnotes></footnotes>
</aya>
</sura>
<sura number="32">
<aya number="1">
<translation><![CDATA[Алиф, Лаам, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул) китептин түшүрүлүүсү ааламдардын Раббиси тарабынан. Анда (эч бир) шек-күмөн жок.]]></translation>
<footnotes></footnotes>
</aya>
<aya number="3">
<translation><![CDATA[Же болбосо алар (Мекке мушриктери) «аны (Мухаммад) ойунан чыгарып (жазып) алды» дешеби? Жок (андай эмес). Ал Раббиң тарабынан (мушрик) коомду эскертишиң үчүн (берилген) Акыйкат. Аларга сенден мурун эскертүүчү (пайгамбар) келген эмес.[1] Кана эми, туура жолго түшүп калышса.]]></translation>
<footnotes><![CDATA[[1] Исмаил пайгамбардан Мухаммад саллаллоху алайхи ва салламга чейин Мекке арабтарына эскертүүчү-пайгамбар келбеген эле.]]></footnotes>
</aya>
<aya number="4">
<translation><![CDATA[Аллах асмандарды, жерди жана ал экөөсүнүн арасындагы (бардык жандуу-жансыз) нерселерди алты күндө жаратып, кийин Арштан Бийик болду.[1] Силер үчүн Аллахтан башка колдоочу да шапаат кылуучу да жок. Эсиңерге келбейсиңерби?]]></translation>
<footnotes><![CDATA[[1] Ханафий мазхабынын имамдарынын бири Мулло Али Каары, Имам Аазамдын «Фикхул Акбар» китебине жазган түшүндүрмө (шарх) китебинде: و لا يقال استواءه على العرش استيلاؤه «Аллахтын истиваасын «Анын Ээ болгону» (же ээлеп алганы) деп айтылбайт» деген. (92-бет).]]></footnotes>
</aya>
<aya number="5">
<translation><![CDATA[Асмандан жерге чейин (бардык) ишти (Аллах Өз өкүмү менен) башкарат. Кийин силердин эсебиңерде миң жылга барабар болгон бир эле күндө (ал өкүмдөрдүн жыйынтыгы, пенделердин иштери) Өзүнө көтөрүлөт.]]></translation>
<footnotes></footnotes>
</aya>
<aya number="6">
<translation><![CDATA[Ушул (Аллах) кайыпты да ашкерени да билүүчү Кудуреттүү (жана) Ырайымдуу.]]></translation>
<footnotes></footnotes>
</aya>
<aya number="7">
<translation><![CDATA[Ал ар бир нерсени эң мыкты жараткан жана инсандын алгачкы жаралышын ылайдан жасаган.]]></translation>
<footnotes></footnotes>
</aya>
<aya number="8">
<translation><![CDATA[Кийин анын урпактарын (бүткүл денеден суурулуп чыккан) бел суудан жаратты.]]></translation>
<footnotes></footnotes>
</aya>
<aya number="9">
<translation><![CDATA[Кийин аны (кадыресе адам кейипинде) келишкен келбетте кылды жана ага Өзүнүн Рухунан үйлөп[1] жан салды. Жана (Аллах) силерге кулактарды, көздөрдү жана жүрөктөрдү жаратты. Силер аз шүгүр кылып жатасыңар.]]></translation>
<footnotes><![CDATA[[1] Түйүлдүк сөөк этабынан өтүп, үстүнө эт капталып адамдык кейип-шекил алганда, Аллахтын периштеси келип, ичине үйлөп жан киргизет. Ушул жараян аятта «Өзүнүн Рухунан үйлөдү» таризинде айтылууда.]]></footnotes>
</aya>
<aya number="10">
<translation><![CDATA[(Мушриктер) айтышат: «Эгер биз жерде (чирип) жок болуп кетсек да жаңыдан жаратылат бекенбиз?!» Жок! Алар Раббилерине жолугууга ишенишпейт!]]></translation>
<footnotes></footnotes>
</aya>
<aya number="11">
<translation><![CDATA[Сен айткын: «Силерге өкүл кылынган (дайындалган) өлүм периштеси[1] жаныңарды алат. Кийин (кыяматта кайра тирилип) Раббиңерге кайтарыласыңар».]]></translation>
<footnotes><![CDATA[[1] Жандарды алуучу өлүм периштесин кээ бир адабияттарда «Азраил» деп айтылат. Бирок, Куран менен Сахих Сүннөттө бул ысым жолукпайт. Ошондуктан, өлүм периштесин Куран-Хадисте аталгандай «Өлүм периштеси» же болбосо «Жан алгыч периште» деп атаганыбыз дурус.]]></footnotes>
</aya>
<aya number="12">
<translation><![CDATA[(Оо, Мухаммад!) Эгер сен күнөөкөр (каапыр) адамдарды, Раббилеринин алдында баштарын шылкыйтып: «Оо, Рабби! (Кыяматтын жана кайра тирилүүнүн бар экенин) көрдүк, уктук. Эми бизди артка кайтар, анык ишенүүчү болгон абалда жакшы амал кылабыз» дегенин бир көрсөң эле.]]></translation>
<footnotes></footnotes>
</aya>
<aya number="13">
<translation><![CDATA[Эгер Биз кааласак, ар бир жанга өз хидаятын (туура жолун) бере алмакпыз. Бирок, Менин: «Бардык (каапыр) инсандар жана (каапыр) жиндер менен тозокту толтурамын!» - деген сөзүм акыйкат (өкүм) болуп калган.]]></translation>
<footnotes></footnotes>
</aya>
<aya number="14">
<translation><![CDATA[(Тозокко ташталып жаткан мушриктерге:) «Эми, ушул күнүңөрдөгү жолугушууну унутканыңар себептүү (азап) тарткыла! Биз да силерди «унуттук». Жана кылмышыңарга жараша түбөлүк азапты тарткыла!» – (деп айтылат).]]></translation>
<footnotes></footnotes>
</aya>
<aya number="15">
<translation><![CDATA[Чынында, Биздин аяттарыбызга, аларды эскертилгенде сажда кылган абалда жыгылган жана текеберленбей Раббисин аруулап мактоолорду айткан адамдар ыйман келтиришет.[1]]]></translation>
<footnotes><![CDATA[[1] Ушул аят сажда аяттарынын бири.]]></footnotes>
</aya>
<aya number="16">
<translation><![CDATA[Алардын жамбаштары (өздөрү) жатаар орундарынан ыраак (көбүнчө ибадатта) болушат (жана) коркуп, үмүт кылып Раббисине дуба кылышат. Жана Биз ырыскы кылып берген нерселерден (жакшылыктарга) сарпташат.]]></translation>
<footnotes></footnotes>
</aya>
<aya number="17">
<translation><![CDATA[Эч бир (ыймандуу) жан, жасаган (жакшы) иштери үчүн сыйлык катары (бейиште) жашыруун даярдап коюлган, көздөрүн кубантуучу кандай гана нерселер бар экенин билбейт.]]></translation>
<footnotes></footnotes>
</aya>
<aya number="18">
<translation><![CDATA[Ыймандуу (таза) адамдар бузук (күнөөкөр) адамга окшойбу? Жок, тең болбойт!]]></translation>
<footnotes></footnotes>
</aya>
<aya number="19">
<translation><![CDATA[Ал эми, ыйман келтирип, жакшы амал кылган адамдар үчүн бейиш орундары бар. Жасаган амалдарына жараша сыйлык иретинде!]]></translation>
<footnotes></footnotes>
</aya>
<aya number="20">
<translation><![CDATA[Бузук (каапыр) адамдардын жайы-тозок! Ар качан андан чыгууга аракеттенишсе, ага кайтарылып турушат жана аларга: «Өзүңөр «жалган» деген тозоктун азабын таткыла!» – деп айтылат.]]></translation>
<footnotes></footnotes>
</aya>
<aya number="21">
<translation><![CDATA[Жана эч бир шексиз Биз аларга чоң азапка чейин, жакыныраак (бул дүйнөдө) азапты да таттырабыз. Кана эми, (ушуну ойлоп күнөөлөрүнөн) кайтышса.[1]]]></translation>
<footnotes><![CDATA[[1] Бул аяттагы чоң азап Кыяматтагы тозок азабы. Ал эми жакыныраак (же төмөнүрөөк) азап жөнүндө кээ бир уламалар барзах (мүрзөдөгү) азап деп түшүндүрсө, башка бирөөлөрү дүйнөдөгү азап-тозоктору деп тафсир кылышат. Дүйнө азабы деп түшүнгөндө, же алардын күнөөсүнө берилген жаза (хадд) же болбосо, Аллахтан келген апаат-балээ түшүнүлөт. Ушул эки мааниден кайсынысын колдонсо да аяттын агымына туура келе берет.]]></footnotes>
</aya>
<aya number="22">
<translation><![CDATA[Раббисинин аяттары эскертилгенден соң алардан жүз буруп кеткен адамдан өткөн залым (каапыр) барбы?! Биз албетте, кылмышкер адамдардан өч алабыз!]]></translation>
<footnotes></footnotes>
</aya>
<aya number="23">
<translation><![CDATA[Биз чынында Мусага китепти (Тооратты) бердик. (Оо, Мухаммад!) сен аны менен жолукканың жөнүндө шек-күмөндө болбогун! Биз Тооратты Исраил урпактарына туура жол кылганбыз.]]></translation>
<footnotes></footnotes>
</aya>
<aya number="24">
<translation><![CDATA[Жана Биз Исраил урпактарынын арасынан, сабырдуулук көргөзгөн мезгилдеринде, туура жолго баштаган жолбашчыларды чыгардык. Алар Биздин аяттарыбызга бекем ишенишчү.]]></translation>
<footnotes></footnotes>
</aya>
<aya number="25">
<translation><![CDATA[Албетте, Сенин Раббиң, кыямат күндө алар талашкан маселелерде, алардын арасында бир Өзү өкүмдарлык кылат.]]></translation>
<footnotes></footnotes>
</aya>
<aya number="26">
<translation><![CDATA[Аларга чейин нечендеген (каапыр) муундарды (өз пайгамбарын «жалганчы» дегени себептүү) кырып-жоюп салганыбыз аларды туура жолго баштабайбы?! Ошолордун жашаган жерлеринен (ары-бери) өтүп жүрүшөт го?! Чынында, бул нерседе (Аллахтын кудуретине) чоң белгилер бар. (Аллахтын аяттарына) кулак салышпайбы?!]]></translation>
<footnotes></footnotes>
</aya>
<aya number="27">
<translation><![CDATA[Алар ойлонушпайбы, Биз какыраган жерге (булуттарда) суу айдап (жамгыр жаадырып), аны менен өздөрү жана айбандары жей турган өсүмдүктөрдү чыгардык. (Ушул кудуретибизди) көрүшпөйбү?!]]></translation>
<footnotes></footnotes>
</aya>
<aya number="28">
<translation><![CDATA[Жана (ыймандууларга): «Эгер чынчыл болсоңор (айткылачы), бул ачылыш (кыямат) качан болот?» – дешет.]]></translation>
<footnotes></footnotes>
</aya>
<aya number="29">
<translation><![CDATA[Айткын: «Ачылыш (Кыямат) күнү каапырларга ыймандары пайда бербейт жана аларга (тообо кылуу үчүн) да мөөнөт берилбейт.]]></translation>
<footnotes></footnotes>
</aya>
<aya number="30">
<translation><![CDATA[(Оо, Мухаммад!) Сен алардан жүзүңдү бур жана күтө бер алар да күтүшөт.[1]]]></translation>
<footnotes><![CDATA[[1] Оболу кайра-кайра даават кыл. Кежирлене берсе, сүйлөбөй, тетири карап, өз ишиң менен бол. Жакында же кыяматта аларга Аллахтын бере турган азабын күт. Алар да жөн жаткан жери жок. Мүмкүн болушунча сага бир зыян жеткирүүнүн ыңгайы келип калаар бекен деп күтүшүүдө.]]></footnotes>
</aya>
</sura>
<sura number="33">
<aya number="1">
<translation><![CDATA[Оо, пайгамбар! Аллахтан корк! Жана каапырлар менен мунафыктарга (эки жүздүүлөргө) моюн сунба! Чынында, Аллах Билүүчү, Даанышман.]]></translation>
<footnotes></footnotes>
</aya>
<aya number="2">
<translation><![CDATA[Өзүңө Раббиң тарабынан вахий кылынган аяттарды гана ээрчигин! Эмне иш жасаганыңардан Аллах (ар дайым) Кабардар!]]></translation>
<footnotes></footnotes>
</aya>
<aya number="3">
<translation><![CDATA[Жана Аллахтын Өзүнө тобокел кыл! Сактоо жаатынан Аллахтын Өзү жетиштүү!]]></translation>
<footnotes></footnotes>
</aya>
<aya number="4">
<translation><![CDATA[Аллах эч бир адамдын көкүрөгүндө эки жүрөк жараткан эмес (ошол сыяктуу эле) силер «зихар»[1] кылган жубайыңарды силерге эне кылып койгон жок. Жана силердин бакма балаңарды өз перзентиңер(дей) кылган жок. Бул силердин оозуңардагы гана сөзүңөр. Аллах акыйкатты гана сүйлөйт. Жана Ал (эң туура) жолго баштайт.[2]]]></translation>
<footnotes><![CDATA[[1] «Зихар» - бул бир кишинин өз аялына «Сенин көкүрөгүң (же белиң, же балтырың, же билегиң) апамдыкына окшойт экен» - деп, анын бир уяттуу жерин апасыныкына окшотуу. Исламдан илгери арабтар, эгер бир киши аялын «зихар» кылса «Эми аялың сага апа болуп калды» - деп өкүм чыгарып жүрүшкөн. Аллах бул аят менен Исламга чейинки доордон калган «зихарды да», «зихар» себептүү араб мушриктери чыгарган өкүмдү да жокко чыгарды. Бир адамда бир эле жүрөк болгондой, бир эле эне болот. Эгер шайтан азгырып аялын «зихар» кылса, тообо кылып, каффаарат төлөп жашай берет, талак түшпөйт.
[2] Исламга чейинки доорунун мыйзамы боюнча бакма бала өзүнүн канынан жаралган перзент катары кабыл алынып, багып алган атанын ысымын алып, анын өз перзенти сыяктуу мурас алуу укугуна да ээ болгон. Аллах бул аятта ушул эрежени да бекер кылды. Эми Ислам өкүмү боюнча бакма бала анын ысымын көтөрбөйт. Бул дүйнөгө келүүсүнө себеп болгон атасынын аты менен «Баланчанын баласы» деп аталат. Аллахтын ушул жолу - Акыйкат жана эң туура жол.]]></footnotes>
</aya>
<aya number="5">
<translation><![CDATA[Аларды өз аталары(нын ысымы) менен чакыргыла. Аллахтын алдында ушул адилеттүүрөөк. Эгер аталарын билбесеңер, анда алар диндеш бир туугандарыңар жана кызматчыңар. Жана ката кетирген нерсеңерде силер үчүн күнөө жок. Бирок, жүрөгүңөрдө атайлап кылган нерседе (күнөө бар).[1] Аллах Кечирүүчү, Боорукер.]]></translation>
<footnotes><![CDATA[[1] Эгер адашып багып алган кишинин атына байланыштырып чакырса - бул кечирилет. Ал эми, жүрөгүндө билип, сезип туруп, багып алган атанын ысымы менен чакырып, «мен билбей калыптырмын» десе күнөө болот.]]></footnotes>
</aya>
<aya number="6">
<translation><![CDATA[Пайгамбар ыймандуулар үчүн өз жандарынан да кымбат. Пайгамбардын аялдары – ыймандуулардын энелери.[1] Тууган туушкан адамдар Аллахтын (тагдыр) китебинде бири-бирине ыймандуулардан жана мухажирлерден (Меккеден Мединага көчкөндөрдөн) жакыныраак. Ал эми, өзүңөрдүн (ыймандуу, мухажир) досуңарга жакшылык кылсаңар дурус, бул (тагдыр) китебинде жазылган.]]></translation>
<footnotes><![CDATA[[1] Пайгамбар - ыймандуулардын Руханий атасы. Ал эми, анын аялдары - ыймандуулардын руханий энеси. Ошондуктан пайгамбарыбыз ааламдан өткөндө анын жесирлерине эч ким үйлөнө алган эмес.]]></footnotes>
</aya>
<aya number="7">
<translation><![CDATA[Бир кезде Биз бардык пайгамбарлардан убадаларын алганбыз: Сенден, Нухтан, Ибрахимден, Мусадан, Марямдын уулу Исадан. Биз алардан бекем убада алганбыз.]]></translation>
<footnotes></footnotes>
</aya>
<aya number="8">
<translation><![CDATA[Чынчылдардан убаданы чындап аткарганы жөнүндө сураш үчүн ушинтти. Аллах каапырларга жан ооруткан азапты даярдап койду.]]></translation>
<footnotes></footnotes>
</aya>
<aya number="9">
<translation><![CDATA[Оо, ыйман келтирген пенделер! Аллахтын силерге берген (төмөндөгү) жакшылыктарын эстегиле: бир кезде силерге (көп сандуу) аскерлер кол салганда, Биз аларга (каршы) шамалды жана силер көрбөгөн (периште) аскерлерди жибергенбиз. Аллах силердин жасаган ишиңерди Көрүүчү.]]></translation>
<footnotes></footnotes>
</aya>
<aya number="10">
<translation><![CDATA[Ошондо силерге жогор жагыңардан, ылдый жагыңардан да (душман басып) келген болчу жана көздөр тунарып, жүрөктөр алкымга тыгылган. Жана (кээ бирөөңөр) Аллахка жаман ойлоп да калгансыңар.[1]]]></translation>
<footnotes><![CDATA[[1] Бул окуя белгилүү «Хандак» казатында болгон. Мушриктер менен яхудилердин бириккен күчтөрү Исламды тамырынан курутуп жиберүү үчүн Мединага (Ислам борборуна) ар тараптан кол салышкан. Жогор жактан Мекке, Хижаз мушриктери, ылдый жактан Нажд каапырлары. Мединанын айланасындагы яхудилер аларга колдоо көргөзүп турган. Пайгамбарыбыз Салман Фарисий деген сахабанын сунушу менен Мединанын айланасына хандак (окоп) каздырган. Ошондон улам «Хандак» казаты деп аталат. Ушундой оор кырдаалда мусулмандардын арасындагы мунафыктар «Эми, Исламдын өмүрү бүттү» - деп ызы-чуу чыгарып жиберишкен. Кээ бир ыйманы начар адамдар буга ишенип, «Эми Аллах мусулмандарга жардам бербейт экен» деп Аллахка жаман ойлоп калышкан.]]></footnotes>
</aya>
<aya number="11">
<translation><![CDATA[Ошол жерде ыймандуулар сыналып, өздөрү (коркуудан) катуу бир чайпалышкан.]]></translation>
<footnotes></footnotes>
</aya>
<aya number="12">
<translation><![CDATA[Ошондо, мунафыктар (эки жүздүүлөр) менен жүрөгүндө шек-күмөнү бар адамдар: «Бизге Аллах менен Анын пайгамбары (силер жеңесиңер деп) жалган убада берген турбайбы» – дешти.]]></translation>
<footnotes></footnotes>
</aya>
<aya number="13">
<translation><![CDATA[Ошондо, алардан бир тайпа кишилер: «Эй, Ясриб (Медина) эли! Эми силерге бул жерде туруу(дан пайда) жок! Кайта бергиле!» – деген жана алардан дагы бир тайпалары пайгамбардан уруксат сурап: «Үйүбүз ачык, коргоосуз калган болчу» – деп (жалган) айтышкан. Үйлөрү ачык калбаган эле. Алар болгону, качууну каалашкан.]]></translation>
<footnotes></footnotes>
</aya>
<aya number="14">
<translation><![CDATA[Эгер (ошондо) аларга Мединанын ар жагынан (душмандар) киргизилип, алардан динден кайтууларын талап кылынганда, аз сандагылар калып, калганы көп (ойлонуп) отурбастан сурагандарына жооп беришмек.]]></translation>
<footnotes></footnotes>
</aya>
<aya number="15">
<translation><![CDATA[Алар буга чейин артка качпайбыз деп Аллахка ант берген эле го! Аллахка берилген ант жөнүндө (кыяматта) суралат!]]></translation>
<footnotes></footnotes>
</aya>
<aya number="16">
<translation><![CDATA[(Мунафыктарга) айт: «Силерге качуу пайда бербейт. Эгер силер өлүмдөн же өлтүрүлүүдөн качкан болсоңор, анда (дүйнө жашоосунан) бир аз эле пайдаланып каласыңар.[1]]]></translation>
<footnotes><![CDATA[[1] Анткени, өмүр аз гана нерсе.]]></footnotes>
</aya>
<aya number="17">
<translation><![CDATA[Айткын: «Эгер силерге (Аллах) бир жамандык каалаган болсо, Аллахтан силерди ким сактай алат? Же Ал силерге бир ырайымдуулук кааласа (аны ким тосо алат? Качкандын башына да өлүм келет. Ошондо) өздөрүнө Аллахтан башка дос да, жардамчы да таппай калышат.]]></translation>
<footnotes></footnotes>
</aya>
<aya number="18">
<translation><![CDATA[Аллах силердин араңардагы (жихаддан) тосуучуларды жана өз ага-инилерине (аларды качууга үгүттөп): «Биз менен жүргүлө» – дегендерди билет. Алар согушка өтө сейрек келишет,]]></translation>
<footnotes></footnotes>
</aya>
<aya number="19">
<translation><![CDATA[Алар силерге сараңдык кылышат. Ал эми, (согуш учурунда) коркунуч келип калса, тим эле өлүм курчап калгандай сага алаңдап карагандарын көрөсүң. Эми, качан коркунуч кеткенде, алар жакшылыкка (олжого) ач көздүк кылышып, тезинен сага заар тилдери менен зыян беришет.[1] Алар ыйман келтирбеген адамдар. Аллах алардын амалдарын текке кетирди. Бул Аллахка жеңил.]]></translation>
<footnotes><![CDATA[[1] «Биз андай эрдик көргөздүк, мындай баатырдык жасадык, бизге көбүрөөк бөлүштүр» деп, эч кимге сөз бербей мактанышат.]]></footnotes>
</aya>
<aya number="20">
<translation><![CDATA[Алар (Мединаны курчап турган душман) жамааттарды кетпеген деп ойлошту. Эгер ал жамааттар (бастырып) келсе, булар силердин кабарыңарды сурап коюп, тээ четтеги бедуин араптардын арасында болууну каалашат.[1] Эгер силердин ичиңерде (Мединада) болсо да көп (жан үрөп) согушмак эмес.]]></translation>
<footnotes><![CDATA[[1] Мединадан алыстагы көчмөндөр арасына барып алып, качан мусулмандардын жеңилгени жөнүндө кабар келип калаар экен деп күтүп жатууну каалашат.]]></footnotes>
</aya>
<aya number="21">
<translation><![CDATA[(Оо, ыймандуулар!) Силер үчүн Аллахтын элчисинде сонун үлгүлөр бар.[1] (Бул үлгүлөр) Аллахтан жана Акырет күндөн үмүт кылып, Аллахты көп-көп зикир кылгандар үчүн.]]></translation>
<footnotes><![CDATA[[1] Аллахтын элчиси ошол оор мезгилдерде баатырдыктын, туруктуулуктун, сабырдуулуктун, акылмандыктын чоң үлгүсүн көргөздү. Ислам душмандарынын он эки миңдик бириккен күчтөрүнүн каршысына үч миң аскер менен тайманбай чыгып, аларды шыктандырып жүрдү.]]></footnotes>
</aya>
<aya number="22">
<translation><![CDATA[Ал эми, (өз пайгамбарынан үлгү алган, ыйманы бекем) ыймандуулар (душман) жамааттарды көргөндө: «Бул бизге Аллах жана пайгамбары убада кылган нерсе. Аллах менен пайгамбары туура сүйлөгөн экен» деп (согушка, өлүмгө даяр болуп) турушту. (Душмандын көптүгү) алардын ыймандарын жана (Исламга) моюн сунууларын гана көбөйттү.]]></translation>
<footnotes></footnotes>
</aya>
<aya number="23">
<translation><![CDATA[Ыймандуулардын арасында (ушундай) эр-азаматтар бар: алар Аллахка берген убадаларында чынчыл экенин көргөзүштү. Кээ бирлери милдетин аткарып (шейит болуп) кетишти. Кээ бирөөлөрү (шейиттикти) күтүүдө. Алар (Аллахка берген) убаданы бузбады.]]></translation>
<footnotes></footnotes>
</aya>
<aya number="24">
<translation><![CDATA[Аллах чынчыл адамдарды өз чынчылдыктары себептүү сыйлаш үчүн жана мунафыктарды (эки жүздүүлөрдү) кааласа азапташ же болбосо тооболорун кабыл алыш үчүн (ушул сыноого дуушар кылды). Чынында, Аллах Кечирүүчү, Ырайымдуу.]]></translation>
<footnotes></footnotes>
</aya>
<aya number="25">
<translation><![CDATA[Ал эми, аларды (душмандарды) болсо, Аллах өз ачуулары менен кайтарды.[1] Алар эч бир жакшылыкка жетишпеди. Аллах ыймандууларга согуш жаатынан жетиштүү (жардамчы) болду. Аллах Күчтүү, Кудуреттүү!]]></translation>
<footnotes><![CDATA[[1] Кандай ызырынып келген болсо, максаттарына жете албай, ошондой ызырынып, ачуулары менен кайтып кетишти. Анткени, бир айлык курчоодон мусулмандардын эрки майтарылбады. Кайра өздөрүнүн тамак-ашы, даярдыктары түгөнүп, үмүтсүздүккө түшүштү. Ошол мезгилде Аллах аларга бороон шамал жиберди. Шамал дагы Аллахтын бир аскери. Ал каапырларды үшүтүп, чатырларын учурду. Аллах алардын жүрөгүнө периштелерден турган аскерлер менен коркуу салды (9-аятты караңыз).]]></footnotes>
</aya>
<aya number="26">
<translation><![CDATA[Жана Аллах душмандарга жардам берген китеп ээлерин (Бану Курайза жөөттөрүн) чептеринен чыгарды. Жүрөктөрүнө катуу коркуу салды. Силер (оо, ыймандуулар) алардан бир бөлүгүн өлтүрүп, бир бөлүгүн туткундап алдыңар.]]></translation>
<footnotes></footnotes>
</aya>
<aya number="27">
<translation><![CDATA[Жана силерге алардын жерлерин, короо-жайларын, мал-мүлктөрүн жана бутуңар баспаган (жаңы) жерлерди да мурас кылып берди. Аллах – бардык нерсеге Кудуреттүү.]]></translation>
<footnotes></footnotes>
</aya>
<aya number="28">
<translation><![CDATA[Оо, пайгамбар! Аялдарыңа айт: «Эгер дүйнө жашоосун жана анын зыйнаттарын кааласаңар, келгиле силерди (жакшынакай мүлк менен) пайдалантып, сылык-сыпаа ажырашайын.]]></translation>
<footnotes></footnotes>
</aya>
<aya number="29">
<translation><![CDATA[Ал эми, Аллахты(н ыраазылыгын), Анын пайгамбарын жана акырет жайын кааласаңар, Аллах силердин араңардагы жакшы ибадат кылгандарга улуу сыйлыкты (бейишти) даярдап койгон».[1]]]></translation>
<footnotes><![CDATA[[1] Пайгамбар саллаллоху алайхи ва салламдын аялдары өз ара сүйлөшүп алышып андан кудурети жетпеген дүйнө зыйнаттарын талап кылышканда пайгамбарыбыз капаланып калган. Ошондо ушул аят түшкөн.]]></footnotes>
</aya>
<aya number="30">
<translation><![CDATA[Оо, пайгамбардын аялдары! Силерден кимиңер ашкере күнөө иш жасаса, ага эки эсе көп азап берилет. Бул Аллах үчүн жеңил.]]></translation>
<footnotes></footnotes>
</aya>
<aya number="31">
<translation><![CDATA[Силердин араңардан кимде-ким Аллахка жана пайгамбарына моюн сунуп жакшылык иштерди кылса, ага сооп-сыйлыгын эки эсе беребиз жана ага улуу ырыскы (бейиш) даярдап койобуз.]]></translation>
<footnotes></footnotes>
</aya>
<aya number="32">
<translation><![CDATA[Оо, пайгамбардын аялдары! Силер эгер такыба болсоңор (катардагы) аялдардын бирөөсү сыяктуу эмессиңер. Демек (бөтөн эркектерге) назик сүйлөбөгүлө. Жүрөгүндө оорусу бар адам (бузукулукту) эңсеп калат. Жакшынакай (түз, сыпаа) сөздөрдү сүйлөгүлө.]]></translation>
<footnotes></footnotes>
</aya>
<aya number="33">
<translation><![CDATA[Жана (зарылдык болбосо) үйүңөрдө олтургула! (Исламдан) алдыңкы доордогудай ачык жүрбөгүлө![1] Намазды толук аткарып, зекетти берип, Аллахка жана пайгамбарына моюн сунгула! Албетте, оо, пайгамбардын үй-бүлөлөрү, Аллах силерден зыян, жамандыктарды кетирүүнү жана тап-таза сактоону каалайт.]]></translation>
<footnotes><![CDATA[[1] Исламга чейинки доордогу аялдар көкүрөк-баштарын ачып, бойонуп жасанышат болчу.]]></footnotes>
</aya>
<aya number="34">
<translation><![CDATA[Өз үйүңөрдө окулган Аллахтын аяттарын жана пайгамбардын сөздөрүн эскергиле (кадырын билип, иш жүзүндө аткаргыла). Аллах бардыгын Билүүчү, Кабардар.]]></translation>
<footnotes></footnotes>
</aya>
<aya number="35">
<translation><![CDATA[Чынында, мусулман эркектер менен мусулман аялдар, ыймандуу эркектер менен ыймандуу аялдар, моюн сунуучу эркектер менен моюн сунуучу аялдар, чынчыл эркектер менен чынчыл аялдар, сабырдуу эркектер менен сабырдуу аялдар, Аллахтан корккон, кичипейил эркектер менен аялдар, садака берүүчү эркектер менен садака берүүчү аялдар, орозо кармоочу эркектер менен орозо кармоочу аялдар, жыныстык мүчөлөрүн сактаган эркектер менен аялдар, Аллахты көп эстеген эркектер менен аялдар Аллах ушуларга кечирим жана улук сооп-сыйлыкты даярдап койду.]]></translation>
<footnotes></footnotes>
</aya>
<aya number="36">
<translation><![CDATA[Эгер Аллах менен Анын пайгамбары кайсы бир ишти өкүм кылса, эч бир ыймандуу эркек же ыймандуу аялга ал ишти (аткарсамбы же жокпу деген) ыктыяр калбайт. Кимде-ким (өз башымчалык кылып) Аллах жана пайгамбарына күнөөкөр болсо, демек ал анык адашыптыр!]]></translation>
<footnotes></footnotes>
</aya>
<aya number="37">
<translation><![CDATA[(Оо, Мухаммад!) сен бир кезде, ага Аллах (Ислам) жакшылыгын берген, анан сен дагы (кулчулуктан куткаруу) жакшылык кылган бир жигитке: «Аялыңды коюп жибербе! Аллахтан корк!» деген болчусуң. Жана сен Аллах ашкере кылуучу нерсени жүрөгүңдө жашыруун тутуп, адамдардан корктуң! Чындыгында, коркууга Аллах акылуу.[1] Качандыр Зейд андан иши бүткөн соң, ал аялды сага никелештирдик. Анткени момундарга асыранды балдары менен ажырашкан аялдарга үйлөнүү күнөө болбой турганын көрсөтүү үчүн (ушундай кылдык). Аллахтын буйругу сөзсүз ишке ашат.[2]]]></translation>
<footnotes><![CDATA[[1] Бул аяттар пайгамбарыбыздын бакма баласы Зейд бин Хариса жана анын аялы Зейнеп бинти Жахш жөнүндө түшкөн. Пайгамбарыбыз өзү сатып алып, азат кылган кул-Зейд бин Харисага апежесинин кызы Зейнепти алып берейин деп жуучу түшүп барганда, Зейнеп «Кулга тиеминби» деп баш тарткан. Ошондо жогорудагы (36-) аят түшүп, ыктыярын пайгамбарга тапшырат. Бирок, бул нике Зейнептин күйөөсүнө көңүлсүздүгү себептүү бузулуу коркунучунда калат. Зейд дагы абалды түшүнүп, пайгамбар саллаллоху алайхи ва салламга келип: «Мен Зейнептин талагын берейин дегенде: «Аялыңды койбо! Аллахдан корк!» - дейт. Бирок, бул сөздү Зейддин көңүлү үчүн гана айткан. Алардын турмушу оңбой калганын көрүп, көңүлүндө «Эгер Зейд Зейнепти койсо, өзүм никелеп алсамбы» деп жүргөн. Бул - Аллахтын илхамы болчу. Аллах ошол иштин болушун каалап, жүрөгүнө ошол ойду салган. Бирок, пайгамбар адамдар эмне деп ойлошот деп, экөөсүн ажыраштырбай турган.
[2] Даанышман Аллах ушул окуялар менен Исламга чейинки доордогу туура эмес ата-балалык эрежесин өзгөрттү: Бакма баланын өз перзенти катары боло албашы, анын аялына талак бергенден соң атасы үйлөнүшү мүмкүн экени жөнүндөгү парыз-мыйзамды Өз пайгамбарынын жашоосу аркылуу жолго койду. Буга чейин адамдар Зейдди «Зейд бин Мухаммад» деп чакырышчу эле. Эми «Зейд бин Хариса» деп өз атасына байланыштырып чакыра башташты. (Ушул сүрөнүн 5-аятына караңыз). Ошентип, Аллах Өз пайгамбарын, бакма баласынын талак кылынган аялына үйлөнтүп койду.]]></footnotes>
</aya>
<aya number="38">
<translation><![CDATA[Аллах парыз кылган нерселерде пайгамбар үчүн эч кандай күнөө-кыжаалат жок. (Бул) мурда өткөндөргө (пайгамбарларга да) Аллахтын жолу ушундай болгон. Аллахтын буйругу (сөзсүз болоору) тагдырда белгиленген.]]></translation>
<footnotes></footnotes>
</aya>
<aya number="39">
<translation><![CDATA[Алар (мурунку пайгамбарлар) Аллахтын элчилигин (элдерге) жеткире турган, Аллахтан башка эч кимден коркпой турган адамдар болгон. Аллах – жетиштүү эсептешүүчү.]]></translation>
<footnotes></footnotes>
</aya>
<aya number="40">
<translation><![CDATA[(Оо, ыймандуулар!) Мухаммад силердин араңардагы эч бир эркектин атасы эмес.[1] Ал болгону Аллахтын элчиси жана пайгамбарлардын акыркысы. Аллах – ар нерсени Билүүчү.]]></translation>
<footnotes><![CDATA[[1] Анын эркек балдары бала чагында эле чарчап калышкан. Ал Зейддин да атасы эмес. Каапырлардын «Өзүнүн келинине үйлөнүп алды» деген дооматтары жалган!]]></footnotes>
</aya>
<aya number="41">
<translation><![CDATA[Оо, ыйман келтирген адамдар! Аллахты көп зикир кылгыла!]]></translation>
<footnotes></footnotes>
</aya>
<aya number="42">
<translation><![CDATA[Эртели-кеч Ага тасбих (аруулагыла) айткыла!]]></translation>
<footnotes></footnotes>
</aya>
<aya number="43">
<translation><![CDATA[Ал силерди караңгылыктардан Нурга чыгаруу үчүн Өзү жана периштелери силерге ырайым көргөзө турган Зат! Ал ыймандууларга Ырайымдуу!]]></translation>
<footnotes></footnotes>
</aya>
<aya number="44">
<translation><![CDATA[Ага жолуккан (акырет) күндөгү (ыймандуулардын) амандашуулары «Салам» (деген сөз). Аллах аларга улук сооп (бейиш) даярдап койгон.]]></translation>
<footnotes></footnotes>
</aya>
<aya number="45">
<translation><![CDATA[Оо, пайгамбар! Биз сени күбө болуучу, (бейиштен) сүйүнчү кабар берүүчү, (тозоктон) коркутуучу кылып жибердик.]]></translation>
<footnotes></footnotes>
</aya>
<aya number="46">
<translation><![CDATA[Өзүнүн уруксаты менен (элдерди) Аллахка чакыруучу жана нурлуу чырак (кылып жибердик).]]></translation>
<footnotes></footnotes>
</aya>
<aya number="47">
<translation><![CDATA[Жана ыймандууларга, алар үчүн Аллах тарабынан улук сыйлык (артыкчылык) болушу жөнүндө куш кабар бер!]]></translation>
<footnotes></footnotes>
</aya>
<aya number="48">
<translation><![CDATA[Каапырлар менен мунафыктарга (эки жүздүүлөргө) моюн сунба! Алар көргөзгөн ызааларды жөн койо тур. Жана Аллахка тобокел кыл! Сактоочулук жаатынан Аллахтын Өзү жетиштүү.]]></translation>
<footnotes></footnotes>
</aya>
<aya number="49">
<translation><![CDATA[Оо, ыйман келтирген адамдар! Эгерде, ыймандуу аялдарды никеңерге алганыңардан кийин аларга жакындык кылбай туруп талагын берсеңер, силер үчүн өздөрү санай турган иддага отурушпайт. Эми, аларды (көңүлүңөрдөн чыккан белектер менен) пайдалантып, сылык-сыпаа жообун берип койгула.]]></translation>
<footnotes></footnotes>
</aya>
<aya number="50">
<translation><![CDATA[Оо, пайгамбар! Биз сага махрын берген жубайларыңды, Аллах (согуштардан) олжо кылып берген күңдөрүңдү, (дагы) абаңдын, атаңдын эже-карындаштарынын, таякеңдин жана таежеңдин (кыздарынын арасынан) сени менен бирге көчүп (Мединага) келгендерин адал кылдык. Жана өзүн пайгамбарга белек кылган ар бир ыймандуу аялды – эгер пайгамбар аны өз никесине алууну кааласа – адал кылдык. (Бул укук, оо, пайгамбар) башка момундарсыз жалгыз өзүңө тиешелүү. Албетте, момундарга аялдары, күңдөрү жөнүндө парз кылган нерселерибизди Өзүбүз жакшы билебиз.[1] (Сага бул укуктар) жүрөгүң сыгылбасын деп (берилди). Аллах - Кечирүүчү, Ырайымдуу.]]></translation>
<footnotes><![CDATA[[1] Ал парыздар боюнча момундар төрттөн ашык аял алууга укуктуу эмес. Пайгамбар саллаллоху алайхи ва салламдын аялы тогуз болчу. Бул анын өзгөчө ыйгарымдуу укугу. Момундардын никеси үчүн аялдын ишенимдүү адамдары, күбөлөрү болушу зарыл. Пайгамбардын никесинде зарыл эмес. Момундарга эгер бир аял өзүн белек кылса, махр мүлкүн бергенден кийин гана үйлөнө алат. Ал эми пайгамбарга өзүн белек кылган аялга ал махр бербей үйлөнө берет.]]></footnotes>
</aya>
<aya number="51">
<translation><![CDATA[(Дагы) Сен аялдар(ың)дан каалаганыңды (түнөө күнүн) кечиктирип, каалаганың менен (ошол түнү) боло аласың. Жана күнүн кечиктирген аялдарыңдан кимисине (кайра) барсаң да, сага күнөө жок.[1] Бул (сенин ыктыярдуу адилетиң) аялдарыңдын көздөрү кубануусуна, капаланбоосуна жана бардыгына сен берген кезек-насиптерине ыраазы болууларына жакыныраак нерсе. Аллах силердин жүрөгүңөрдөгү нерсени билип турат. Аллах Билүүчү, Жумшак (жазалоого шашпайт).]]></translation>
<footnotes><![CDATA[[1] Пайгамбар саллаллоху алайхи ва салам башка момундардан айырмаланып, аялдарынын кимисине барууда ыктыярдуу кылынды. Эгер ал төшөк маселесинде аялдарынын арасында адилет кылган болсо, бул анын өз каалосу менен болгон.]]></footnotes>
</aya>
<aya number="52">
<translation><![CDATA[Сага (ушул тогуз аялдан) кийин аялдар(га үйлөнүү) жана аларды башка аялдарга алмаштыруу адал эмес, эгер алардын чырайы сени кызыктырган болсо да. Бир гана кол астыңдагы күң аялдарга барышыңа уруксат. Аллах бардык нерселерди күзөтүп турат.]]></translation>
<footnotes></footnotes>
</aya>
<aya number="53">
<translation><![CDATA[Оо, ыйман келтирген адамдар! Силерге уруксат берилмейинче пайгамбардын үйүнө кирбегиле! Тамак жегенге (уруксат берилсе, бирок даяр болбогон болсо) күтүп олтура бербегиле! Эгер чакырылсаңар, киргиле дагы тамактанып, (дароо) тарап кеткиле. Сөзгө алаксып олтура бербегиле. Мунуңар пайгамбарды иренжитет. Бирок ал силерден ыйбаа кылат. («Кеткиле» дегенден тартынат). Аллах болсо, акыйкатты айтуудан тартынбайт. Жана эгер алардан (пайгамбардын аялдарынан) бир нерсе сурасаңар, парданын артынан сурагыла. Ушунуңар силердин да, алардын да жүрөктөрүн тазартуучураак (жорук). Аллахтын пайгамбарын иренжитүү жана андан соң анын (жесир) аялдарына үйлөнүү силерге эч качан мүмкүн эмес! Мунуңар Аллахтын назарында чоң күнөө болмок.]]></translation>
<footnotes></footnotes>
</aya>
<aya number="54">
<translation><![CDATA[Эгер силер бир нерсени жашырсаңар же ашкере кылсаңар да, Аллах бардык нерсени билип турат.]]></translation>
<footnotes></footnotes>
</aya>
<aya number="55">
<translation><![CDATA[(Эгер пайгамбардын аялдары) аталарынын алдында, уул перзенттеринин алдында, ага-инилеринин алдында, ага-инилеринин уулдарынын алдында, эже сиңдилеринин уулдарынын алдында, өздөрүнүн (мусулман) аялдарынын алдында жана кол астындагы кул-күңдөрүнүн алдында (бетин ачып жүрсө) эч күнөө жок! (Оо, пайгамбардын аялдары!) Аллахтан корккула! Аллах чынында ар бир нерсени көрүп турат!]]></translation>
<footnotes></footnotes>
</aya>
<aya number="56">
<translation><![CDATA[Албетте Аллах жана Анын периштелери пайгамбарга салават-салам айтышат. Оо, ыйман келтиргендер силер да ага көптөн-көп салават-саламдарды айткыла!]]></translation>
<footnotes></footnotes>
</aya>
<aya number="57">
<translation><![CDATA[Аллахка жана Анын элчисине зыян бергендерди, дүйнө-акыретте Аллах наалат айткан жана аларга кордоочу азап даярдаган!]]></translation>
<footnotes></footnotes>
</aya>
<aya number="58">
<translation><![CDATA[Ыймандуу эркектер менен ыймандуу аялдарды жасабаган иштери себептүү зыян берген адамдар (моюндарына) чоң дооматты жана анык күнөөнү көтөрүшүптүр!]]></translation>
<footnotes></footnotes>
</aya>
<aya number="59">
<translation><![CDATA[Оо, пайгамбар! Аялдарыңа, кыздарыңа жана ыймандуулардын аялдарына айткын: жоолуктарын өздөрүнө жакындатып (көкүрөк-баштарын жаап) алышсын! Ушул алардын (күңдөрдөн ажыралып) таанымал болууларына жана иренжитилбей жүрүүлөрүнө жакыныраак (жорук). Аллах Кечиримдүү, Ырайымдуу.]]></translation>
<footnotes></footnotes>
</aya>
<aya number="60">
<translation><![CDATA[Эгерде мунафыктар (эки жүздүүлөр), жүрөктөрү оорулуу адамдар жана Мединада калп кабарларды таркатуучулар (ушул иштеринен) токтобосо, сени аларга каршы койобуз. Кийин алар сага кошуна болуп (Мединада) көп тура албай калышат.]]></translation>
<footnotes></footnotes>
</aya>
<aya number="61">
<translation><![CDATA[(Анан) каргышка учураган абалда (куугунтукталып) кай жерден жолуктурулса, кармалып, айоосуз өлтүрүп жиберилет.]]></translation>
<footnotes></footnotes>
</aya>
<aya number="62">
<translation><![CDATA[Аллахтын мурунку өткөндөргө да жолу ушул. Аллахтын жолунан эч бир өзгөртүүнү таба албайсың!]]></translation>
<footnotes></footnotes>
</aya>
<aya number="63">
<translation><![CDATA[Сенден адамдар кыямат жөнүндө сурашат. Айткын: Анын илими Аллахтын гана алдында. (Оо, Мухаммад!) Сен кайдан билер элең, мүмкүн кыяматтын болору жакын.]]></translation>
<footnotes></footnotes>
</aya>
<aya number="64">
<translation><![CDATA[Аллах каапырларга наалат айтты жана аларга тозокту даярдап койду!]]></translation>
<footnotes></footnotes>
</aya>
<aya number="65">
<translation><![CDATA[Алар анда түбөлүккө калышат! Өздөрүнө эч бир (тозоктон куткаруучу) дос, эч бир жардамчы таба алышпайт!]]></translation>
<footnotes></footnotes>
</aya>
<aya number="66">
<translation><![CDATA[Алардын беттери тозокто (ары-бери) оодарылган күндө: «О! Кана эми, Аллахка жана Анын элчисине моюн сунуучу болгонубузда!» – деп (өкүнүчтө) калышат.]]></translation>
<footnotes></footnotes>
</aya>
<aya number="67">
<translation><![CDATA[Жана: «О, Рабби! Биз өзүбүздүн башчыларыбызга, чоңдорубузга баш ийген элек. Бизди ошолор туура жолдон адаштырган!]]></translation>
<footnotes></footnotes>
</aya>
<aya number="68">
<translation><![CDATA[Оо, Рабби! Аларга эки эсе азап бер! Жана аларга чоң наалат жаадыр!» – дешет.]]></translation>
<footnotes></footnotes>
</aya>
<aya number="69">
<translation><![CDATA[Оо, ыйман келтиргендер! Силер (Мухаммадка мамиле кылганда) Мусаны иренжиткен адамдар сыяктуу болбогула! Анан Аллах аны (Мусаны) алар айткан сөздөн аруулаган.[1] (Себеби) Ал Аллахтын алдында урматтуу (пайгамбар).]]></translation>
<footnotes><![CDATA[[1] Муса алейхи салам ыйбалуу адам болгондуктан эч кимге денесин көргөзбөйт болчу. Муну жүрөгү бузук адамдар башкача жоромолдошуп «Муса жумурткасы чоңойуп кеткен ооруга жолуккан же болбосо, денеси ак (ала) болуп калган. Ошондуктан денесин элден жашырат» деп ушак таратып жиберишкен. Күндөрдүн биринде Муса ээн жерде жуунуп бүтүп, эми чапанын алайын десе..., үстүнө чапанын койгон чоң таш качып баратыптыр! «Эй, таш, токто!» деп кууп кете берип, ошол бойдон коому чогулуп турган жерге барып калганын билбей калыптыр. Таш ошондо гана токтоп, Муса болсо өзүн элейип тиктеп турган элден уялып, денесин жапканга шашыптыр. Аллах, Өз пайгамбарын ушакчылардын уу сөзүнөн ушинтип аруулаган экен.]]></footnotes>
</aya>
<aya number="70">
<translation><![CDATA[Оо, ыйман келтиргендер! Аллахтан корккула жана чындык-акыйкат гана сөздөрдү сүйлөгүлө!]]></translation>
<footnotes></footnotes>
</aya>
<aya number="71">
<translation><![CDATA[(Ошондо) Аллах силердин ишиңерди оңдоп, күнөөңөрдү кечирет. Кимде-ким Аллахка жана Анын элчисине моюн сунса, улук жеңишке (бейишке) жетиптир!]]></translation>
<footnotes></footnotes>
</aya>
<aya number="72">
<translation><![CDATA[Биз аманатты (Ислам шариятын оболу) асмандарга, Жерге жана тоолорго сунуштадык. Алар аны көтөрүүдөн коркуп, баш тартышты. Анан аны инсан өз мойнуна алды. Ал – зулумкер, наадан.[1]]]></translation>
<footnotes><![CDATA[[1] Инсандын табиятында зулумкерлик, наадандык бар. Аллах Шарият аманатын анын мойнуна жүктөп жатып, зулумдук, наадандык кылбаса, акылы менен бул эки жаман касиетин жеңе алса, аны бейишке киргизээрин шарт кылган.]]></footnotes>
</aya>
<aya number="73">
<translation><![CDATA[Аллах мунафык эркектер менен мунафык аялдарды, мушрик эркектер менен мушрик аялдарды азаптоо үчүн, ал эми ыймандуу эркектер менен ыймандуу аялдардын тообосун кабыл алуу үчүн (ушул аманатты инсаниятка жүктөдү). Аллах – Кечиримдүү, Ырайымдуу.]]></translation>
<footnotes></footnotes>
</aya>
</sura>
<sura number="34">
<aya number="1">
<translation><![CDATA[Аллахка мактоо(лор) болсун! (Анткени), асмандардагы жана жердегинин бардыгы Анын мүлкү. Ага Акыретте да мактоолор болсун! Ал Даанышман, Кабардар!]]></translation>
<footnotes></footnotes>
</aya>
<aya number="2">
<translation><![CDATA[Ал жерге кирген, жерден чыккан, асмандан түшкөн жана асманга көтөрүлө турган[1] (бардык) нерселерди билет. Ал – Ырайымдуу, Кечиримдүү!]]></translation>
<footnotes><![CDATA[[1] «Жерге кирген» нерселер жамгыр, дан-уруктар, жерге (мүрзөгө) коюлган денелер, «жерден чыккан» нерселер өсүмдүктөр, булактар жана кыяматта жерден кайра тирилип чыгуучу пенделер. «Асмандан түшкөн» нерселер ырыскылар, Аллахтын өкүмү, тагдыры ал эми, «Асманга көтөрүлгөн нерсе» периштелер, рухтар жана адамдардын жакшы амалдары.]]></footnotes>
</aya>
<aya number="3">
<translation><![CDATA[Каапырлар: «Бизге кыямат келбейт» дешет. Сен айткын: «Жок, андай эмес! Раббиме ант, силерге (кыямат) келет! (Менин Раббим) кайыпты Билүүчү! Андан асмандар жана жердеги кыпындай нерсе да кайып боло албайт! Андан (кыпындан) кичинерээк нерселер да, чоңураак нерселер да анык Китепте (Лавхул-Махфузда) бар.]]></translation>
<footnotes></footnotes>
</aya>
<aya number="4">
<translation><![CDATA[Ыйман келтирип, жакшы амал кылгандарга (Аллах) сооп-сыйлык бериши үчүн. Аларга кечирим жана улук ырыскы (бейиш) бар.]]></translation>
<footnotes></footnotes>
</aya>
<aya number="5">
<translation><![CDATA[Ал эми, Биздин аяттарыбызды(н өкүмүн) алсыратууга аракеттенген адамдарга (акыретте) жан ооруткан катуу азап бар!]]></translation>
<footnotes></footnotes>
</aya>
<aya number="6">
<translation><![CDATA[Илим-туура жол берилген адамдар болсо, сага Раббиң тарабынан түшүрүлгөн нерсени (Куранды), акыйкат жана Кудуреттүү, мактоого татыктуу Аллахтын жолуна баштайт деп ишенишет.]]></translation>
<footnotes></footnotes>
</aya>
<aya number="7">
<translation><![CDATA[Каапыр болгондор (бири-бирине) айтышат: «Силерге бир (айнып калган) кишини көргөзөлүбү? Ал силерге (өлүп, денеңер) күкүм болуп, талкаланып кетсеңер деле, кайрадан жараласыңар (деп сүйлөйт).]]></translation>
<footnotes></footnotes>
</aya>
<aya number="8">
<translation><![CDATA[Ал Аллахка жалаа жаап жатабы же болбосо жинди болуп калганбы!?» Жок! (Андай эмес!) Акыретке (кайра тирилүүгө) ишенбеген (ал дооматчы) адамдар азапта жана алыс адашууда!]]></translation>
<footnotes></footnotes>
</aya>
<aya number="9">
<translation><![CDATA[Алар алды-артындагы: Асмандагы жана Жердеги нерселерге карап, ойлонушпайбы?! Эгер Биз кааласак, аларды жерге жуткуруп жиберебиз же болбосо, үстүнө асманды бөлүп, барчалап түшүрүп жиберебиз! Мында ар бир тообо кылган пенде үчүн (Биздин кудуретибизге) белги бар.]]></translation>
<footnotes></footnotes>
</aya>
<aya number="10">
<translation><![CDATA[Биз Даудга Өз артыкчылыгыбыздан (илим, пайгамбарлык, бийлик) бердик: «Оо, тоолор жана куштар! Дауд менен бирге (мага) тасбих айткыла!»[1] (дедик). Жана ага темирди жумшартып берип:]]></translation>
<footnotes><![CDATA[[1] Бул жердеги Дауддун тасбих айтуусу азыркы күндөгү көпчүлүк мусулмандар түшүнгөн тасбихтен башкачараак болгон: Ал Аллахты даңктап, Забур аяттарын созолонтуп, мукамдуу окуган. Үнү ушунчалык жагымдуу болгондуктан асмандагы куштар токтоп, тоо-таштар аны менен кошо үн созушкан. Демек, бул жердеги Дауттун «тасбих айтканын» Аллахтын ысым-сыпаты даңкталган Забур аяттарын мукамдуу кыраат кылганы деп түшүнүш керек.]]></footnotes>
</aya>
<aya number="11">
<translation><![CDATA[«Зоот-кийимдерди кенен-тыкан кылып токугун жана тизмектерин (жакшылап) ченегин![1] (Оо, Дауддун үй-бүлөсү!) Жакшы амалдарды кылгыла! Мен силердин бүткүл ишиңерди көрүп туруучумун» дедик.]]></translation>
<footnotes><![CDATA[[1] Дауд пайгамбарга чейин эч бир адам зоот кийим токуганды билбеген экен. Калкан менен зоот-калкан болгон, бирок токулган зоот-кийимди эң биринчи Аллахтын илхамы менен Дауд пайгамбар токуган.]]></footnotes>
</aya>
<aya number="12">
<translation><![CDATA[Жана Биз Сулайманга эртең менен – бир айлык, кечинде – бир айлык (жолду басып өтчү) шамалды моюн сундуруп бердик. Раббисинин буйругу менен анын кол астында иштей турган жиндерди да (ага кызматчы кылып койдук). Алардан кимиси Биздин буйругубуздан четке чыкса, ага тозок азабын таттырабыз.]]></translation>
<footnotes></footnotes>
</aya>
<aya number="13">
<translation><![CDATA[Алар (жиндер) ага каалаган ибадатканаларды, айкелдерди, оюк жер сыяктуу (чоң) идиштерди, чоң-бекем казандарды жасап беришет. Оо, Дауддун үй-бүлөсү! Шүгүр кылгыла жана (жакшы) амал кылгыла! Пенделеримдин арасынан шүгүр кылуучулары өтө аз!]]></translation>
<footnotes></footnotes>
</aya>
<aya number="14">
<translation><![CDATA[Качан Биз Сулайманды өлүмгө өкүм кылганыбызда таягын жеген жер жаныбары (курт) анын өлгөнүн жиндерге көргөзүп койду: (Таягы сынып) ал жыгылып калганда гана жиндер билип калышты.[1] Эгер алар (жиндер) кайыпты билгенде, (бул) кордук азабында калышпайт болчу.]]></translation>
<footnotes><![CDATA[[1] Жиндердин кайыпты билбестигине ушул аят далил болот. Өлүм периштеси Сулаймандын жанын таягына жөлөнүп отурган абалда алып, Аллах таала Өзүнүн кыбыраган пендеси-куртка таякты кемирүүгө буйрук бергенден баштап, курт анын ичин жеп бүтүргөнгө чейин жиндер анын өлгөнүн билбей, оор курулуш иштеринде иштей беришкен.]]></footnotes>
</aya>
<aya number="15">
<translation><![CDATA[Сабалыктардын мекенинде (алар үчүн Аллахтын жакшылыктарынын) белгилери болгон. (Бири) оң тарабында, (бири) сол тарабында эки бак бар эле. (Биз аларга): «Раббиңердин ырыскысынан жегиле жана Ага шүгүр кылгыла! (Шаарыңар кооз-көркөм) жакшы шаар, Рабби(ңер) кечиримдүү» (дедик).]]></translation>
<footnotes></footnotes>
</aya>
<aya number="16">
<translation><![CDATA[Алар жүз бурушту эле, Биз аларга (катуу) сел жиберип, (көгөргөн, ширин мөмөлүү) эки багын тең мөмөсү ачуу, бадалдуу жана аз сандагы сидр дарактары бар «бактарга» айлантып койдук.]]></translation>
<footnotes></footnotes>
</aya>
<aya number="17">
<translation><![CDATA[Бул каапырчылыктарына жараша аларды жазалаганыбыз. Биз каапыр элдерди гана жазалайбыз.]]></translation>
<footnotes></footnotes>
</aya>
<aya number="18">
<translation><![CDATA[Жана Биз алар менен Өзүбүз берекеттүү кылган шаардын аралыгына (алар үчүн) көрктүү (бири-бирине жакын) айылдарды тургузуп, араларына жолдорду куруп: «Ушул жолдордо түнү-күн тынчтыкта жүрө бергиле» (дегенбиз. Бирок, Саба урпактары ушул жакшылыкты да билбей, Аллахка шүгүр келтирүүнүн ордуна...,)]]></translation>
<footnotes></footnotes>
</aya>
<aya number="19">
<translation><![CDATA[«Оо, Рабби! Биздин сапар-жолдорубузду(н арасын) алыстатып кой» – дешти жана өздөрүнө зулум кылышты. Кийин Биз аларды (эл оозундагы) сөздөргө айлантып, тыркыратып таштадык.[1] Албетте, мында ар бир сабырдуу, шүгүр кылуучу адам үчүн (Биздин кудуретибизге) белгилер бар.]]></translation>
<footnotes><![CDATA[[1] Катуу сел жолдорун бузуп, кээ бир айылдарын басып, кечээ гана ынтымакта, чогуу жашаган адамдар эми, таруунун данындай ар жактарда тыркырап калышты. Арабтардын арасында азыркыга чейин «Сабанын урууларындай тыркыраптыр» деген тамсил эл оозунда ылакап болуп калган.]]></footnotes>
</aya>
<aya number="20">
<translation><![CDATA[Чынында, Иблис өзүнүн («мен инсаниятты азгырамын») деген оюн ушулардын (ага ээрчигендердин) үстүндө иш жүзүнө ашырды. Бир топ ыймандуулардан башка бардыгы аны ээрчип кетишти.]]></translation>
<footnotes></footnotes>
</aya>
<aya number="21">
<translation><![CDATA[Анда (Иблис шайтанда) алардын үстүнөн мажбурлоого эч кандай бийлик жок. Бирок Биз акыретке ыйман келтиргендер менен ага күмөн санаган адамдарды (ажыратып) билүү үчүн (Иблиске азгыруу мүмкүнчүлүгүн) бердик. Сенин Раббиң бардык нерселердин үстүнөн Көзөмөлдөөчү.]]></translation>
<footnotes></footnotes>
</aya>
<aya number="22">
<translation><![CDATA[(Оо, Мухаммад! Мушриктерге) айткын: «Аллахтан башка өзүңөр (кудай деп) ойлогон нерселериңерди чакыргылачы?! (Жок!) алар асмандардагы жана Жердеги кыпындай нерсеге да Ээ эмес! Алар үчүн асмандар менен Жерде (кыпындай) шериктик да жок жардамчылык да жок! (Бардыгын жалгыз Аллахтын Өзү жараткан).]]></translation>
<footnotes></footnotes>
</aya>
<aya number="23">
<translation><![CDATA[Анын (Аллахтын) алдында шапаат пайда бербейт. Бир гана Аллах уруксат берген адамдарга гана (пайда берет). Качан гана алардын (периштелердин) жүрөктөрүнөн коркунуч алынган соң, «Раббиңер эмне деди?» – дешет. «Акыйкатты (айтты)» – дешет алар.[1] Жана Ал – эң Жогору, Улук!]]></translation>
<footnotes><![CDATA[[1] Кыяматта мушриктер өздөрүнүн жаман акыбеттерин көрүп коркуп кетишет. Ошондо Аллах аларга дүйнөдө адашып жашагандыктарын, алардын сыйынган «кудайлары» жалган кудайлар экенин айтат. Мушриктер бир аз өздөрүнө келип, бири-биринен «Раббиңер эмне деди?» деп сураганда, жакшы угуп тургандары «Акыйкатты айтты» дешет. Бул аяттын мындан башкача тафсири да бар. Аяттын агымына эки түрдүү тафсир тең туура келет. (Садий).]]></footnotes>
</aya>
<aya number="24">
<translation><![CDATA[Айт, (оо, Мухаммад): «Ким силерге асмандардан жана жерден ырыскы берет?» Айт: «Аллах!» (Оо, Мушриктер!) же биз, же силер (гана) туура жолдун үстүндө (жана экөөбүздүн бирибиз гана) анык адашуучулукта!»]]></translation>
<footnotes></footnotes>
</aya>
<aya number="25">
<translation><![CDATA[Айт: «Биздин күнөөлөрүбүз үчүн силер сурак бербейсиңер, силер жасаган (жаман) иштерге биз суралбайбыз!»]]></translation>
<footnotes></footnotes>
</aya>
<aya number="26">
<translation><![CDATA[Айт: «Раббибиз силер менен бизди (бир жерге) чогултуп, анан ортобузда акыйкат менен өкүм кылат. Ал – Өкүмдар, Билүүчү!»]]></translation>
<footnotes></footnotes>
</aya>
<aya number="27">
<translation><![CDATA[Айт: «Ага кошкон шериктериңерди мага көргөзгүлөчү?! Жок! Аллах Бир Өзү гана Кудуреттүү, Даанышман!»]]></translation>
<footnotes></footnotes>
</aya>
<aya number="28">
<translation><![CDATA[Биз сени (бейиштен) сүйүнчү кабар берүүчү жана (тозоктон) эскертүүчү кылып, жалпы инсанияттын бардыгына жибердик. Бирок, адамдардан көпчүлүгү муну билишпейт. (Пайгамбар (ага Аллахтын тынчтыгы, саламаттыгы жана мактоо дубасы болсун) мушриктерге тозок жөнүндө эскертүү бергенде, алар мусулмандарга карап:)]]></translation>
<footnotes></footnotes>
</aya>
<aya number="29">
<translation><![CDATA[«Эгер чынчыл болсоңор (айткылачы) бул убада качан (келет)?» – дешет.]]></translation>
<footnotes></footnotes>
</aya>
<aya number="30">
<translation><![CDATA[Айткын: «Силерге убада күн бар. Силер андан бираз убакыт эрте, же бираз убакыт кеч калтырылбайсыңар».]]></translation>
<footnotes></footnotes>
</aya>
<aya number="31">
<translation><![CDATA[Каапыр адамдар айтты: «Биз эч качан бул Куранга ишенбейбиз, андан мурунку китептерге да ишенбейбиз!» Жана сен (оо, Мухаммад) ошол залымдарды, Раббисинин алдында (тикесинен) тургузулуп, бири-бирине сөз кайтарып жаткандарын (бир) көрсөң эле![1] Ээрчиген алсыздары текебер жолбашчыларына: «Эгер силер болбогондо биз ыйман келтирмекпиз!» – дешет.]]></translation>
<footnotes><![CDATA[[1] Ал күндө мушриктердин башчылары менен алсыздары күнөөнү бири-бирине оодарып, өз жандарын куткарууга бекер аракет кылышат.]]></footnotes>
</aya>
<aya number="32">
<translation><![CDATA[Текебер жолбашчылары болсо, алсыздарга: «Өзүңөргө (анык далилдер) келгенден кийин силерди туура жолдон биз тостук беле? Жок! Өзүңөр күнөөлүү болгонсуңар!» – дешет.]]></translation>
<footnotes></footnotes>
</aya>
<aya number="33">
<translation><![CDATA[(Анда) ээрчиген алсыздар текебер жол башчыларына (мындай) дешет: «Жок!» Күнү-түнү (силер кылган) айлакерлик бизди азгырды. Ал кезде силер бизди Аллахка каапыр болууга жана Ага теңдеш-шериктерди кошууга буюргансыңар!» (Ошентип бардыгы), азапты (өз көздөрү менен) көргөндө ичинен бушайман тартып турушту. Биз каапыр болгон адамдардын моюндарына кишендерди салып койдук. Алар(га зулум кылбадык), өздөрү жасаган (жаман) иштеринин гана жазасын алышты.]]></translation>
<footnotes></footnotes>
</aya>
<aya number="34">
<translation><![CDATA[Биз кайсы бир шаарга эскертүүчү (пайгамбар) жиберсек, анын дөөлөтүнө чиренгендер: «Биз силер алып келген динге каапырбыз» дешкен.[1]]]></translation>
<footnotes><![CDATA[[1] Чындыкка каршы чыгуу бир гана Мухаммад саллаллоху алайхи ва салламдын жердеш, замандаш мушриктеринин иши эмес, тээ илгерки пайгамбарлардын доорунан бери, өз напсинин кулуна айланган, оюн-зоокторго берилген, алкымы бузук, ысырапчыл байлардын, бийлердин адаты.]]></footnotes>
</aya>
<aya number="35">
<translation><![CDATA[Жана алар: «Биздин мал-дүйнөбүз, бала-бакырабыз көп. Биз азапка салынбайбыз» дешти.[1]]]></translation>
<footnotes><![CDATA[[1] Алар ушул дүйнөдө жөлөк-таяк болгон дүйнө-мүлкүбүз, тууган-уруктарыбыз ошол дүйнөдө да ишке жарайт. Бул дүйнөдөгү жазадан пара берип, тааныштарды ортого салып кутулуп кеткен сыяктуу наркы дүйнө тозогунан да бир нерсе «узатып» кутулуп кетебиз деп ойлошот. Дагы алар Аллах бизди сүйгөн үчүн ушунча мал-мүлк, бала-чака берди деп ойлошот. Бирок, Аллах бул дүйнөдө мүлктү Өзү каалаган каапырларга да беришин, бирөөнү кедейлик менен сынаса, бирөөнө байлык берип сынашын билишпейт.]]></footnotes>
</aya>
<aya number="36">
<translation><![CDATA[Айт (оо, Мухаммад): «Менин Раббим каалаган пендесине ырыскыны кенен берет, каалаганына тар кылат. Бирок, көпчүлүк адамдар муну билишпейт».]]></translation>
<footnotes></footnotes>
</aya>
<aya number="37">
<translation><![CDATA[Силердин мал-дүйнөңөр да, бала-бакыраңар да силерди Бизге жакындаштыра албайт! Ал эми, кимде-ким ыйман келтирип, жакшы амал кылган болсо, алардын амалдарына эселенген сыйлыктар берилет. Жана алар бейиштеги бийик даражалуу орундарда тынчтык-бейпилдикте болушат.]]></translation>
<footnotes></footnotes>
</aya>
<aya number="38">
<translation><![CDATA[(Бул дүйнөдө) Биздин аяттарыбызды алсыз (өкүмсүз) калтырганга аракет жасагандар (тозок периштелери тарабынан) азапка алып келинишет.]]></translation>
<footnotes></footnotes>
</aya>
<aya number="39">
<translation><![CDATA[Айткын: «Менин Раббим Өзү каалаган адамдарга ырыскыны кенен берет. Жана (Өзү каалаган башка) бирөөсүнө аны тар кылат. (Силер ырыскыңар мол-кенен болсо да, тар болсо да садака кылууга аракеттенгиле. Анткени:) Эмнени (Аллах үчүн) сарптасаңар, Аллах (бир нече барабар көбөйтүп) өзүңөргө кайтарат. Ал эң жакшы ырыскы берүүчү.]]></translation>
<footnotes></footnotes>
</aya>
<aya number="40">
<translation><![CDATA[(Аллах) алардын (мушриктердин) бардыгын чогултуп, андан соң периштелерге: «Силерге ибадат кылгандар ушуларбы?!» – дейт.]]></translation>
<footnotes></footnotes>
</aya>
<aya number="41">
<translation><![CDATA[«Өзүң (шериктерден) Аруу-Тазасың! (Оо, Раббим!) Алар эмес, Сен биздин Колдоочубузсуң! Жок, алар (Бизге эмес) жиндерге ибадат кылышкан. Алардын көпчүлүгү жиндерге ыйман келтиргендер» (деп жооп берет периштелер).[1]]]></translation>
<footnotes><![CDATA[[1] «Мага кайыптан кабар келди» деген адамдарга «кайып кабарларын», чынында, жиндер шыбырайт. Каапыр жиндер каапыр адамдарды ушинтип шылдың кылат. Болбосо, жиндердин өздөрү деле кайып кабарын билишпейт. (Ушул сүрөнүн 14-аятына караңыз).]]></footnotes>
</aya>
<aya number="42">
<translation><![CDATA[Ал (кыямат) күнү (эй, мушриктер) бири-бириңерге пайда да, зыян да жеткире албайсыңар. Жана Биз залым адамдарга «Өзүңөр «жалган» деген тозок азабын тарткыла!» дейбиз.]]></translation>
<footnotes></footnotes>
</aya>
<aya number="43">
<translation><![CDATA[Аларга (бул дүйнөдө) Биздин ачык-айкын аяттарыбыз окулганда: «Бул киши (Мухаммад) силерди ата-бабаңар сыйынган динден тосууну гана каалайт» дешкен. Дагы алар (Куран жөнүндө) «Бул ойдон чыгарылган нерсе» – деп айтышкан. Жана (ошол) каапыр болгондор өздөрүнө келген акыйкатты (Куранды) «бул анык сыйкыр» дешкен.]]></translation>
<footnotes></footnotes>
</aya>
<aya number="44">
<translation><![CDATA[Биз аларга (буга чейин) окуй турган китептерди бербеген элек жана сенден мурун да аларга эскертүүчү (пайгамбар) да жиберген эмеспиз.]]></translation>
<footnotes></footnotes>
</aya>
<aya number="45">
<translation><![CDATA[Алардан мурунку (мушрик) адамдар дагы динди жалганга чыгарышкан. Биз аларга берген нерселердин ондон бирине да (Мекке мушриктери) жетише элек. Алар дагы Биздин пайгамбарларыбызды «жалганчы» дешкен. Анан (аларга) кандай гана азап болду![1]]]></translation>
<footnotes><![CDATA[[1] Бирөөсүн жер жутту, бирөөлөрү деңизге чөктү, дагы бирөөлөрүнүн баштарына таш-жамгыры жаады, дагы бирөөлөрү бороон-шамал же ачуу айкырык менен кум-жам болушту.]]></footnotes>
</aya>
<aya number="46">
<translation><![CDATA[Айт: «Мен силерге бир гана нерсени – бирден, экиден болуп Аллахка түз (эч нерсени шерик кылбай) турууңарды, андан кийин (жакшылап) пикир кылууңарды насаат кыламын. Силердин жолдошуңарда эч кандай жиндилик(тин белгилери) жок. Ал болгону, катуу азапты силерге эскерткени келген пайгамбар!»]]></translation>
<footnotes></footnotes>
</aya>
<aya number="47">
<translation><![CDATA[Айткын: «Мен силерден (эскерткеним үчүн) акы сурабаймын. Ал өзүңөрдүн пайдаңарга буюрсун. Мага сооп-сыйлыкты Аллах гана берет. Ал – ар бир нерсеге Күбө».]]></translation>
<footnotes></footnotes>
</aya>
<aya number="48">
<translation><![CDATA[Айт: «Албетте, менин Раббим акыйкатты (жалганга каршы) таштайт (натыйжада жалганды жокко чыгарат). Ал кайып нерселерди Билүүчү!»]]></translation>
<footnotes></footnotes>
</aya>
<aya number="49">
<translation><![CDATA[Айт: «Акыйкат (Ислам дини) келди. (Жалган-ширк алсыз болуп калды) эми жалган (өз ишин) баштай да албайт, кайталай да албайт!»]]></translation>
<footnotes></footnotes>
</aya>
<aya number="50">
<translation><![CDATA[(Мушриктерге) айт: «Эгер мен (силер айткандай) адашкан болсом, өзүмдүн зыяныма адашкан боломун. Ал эми, туура жол тапкан болсом, бул мага Раббим вахий кылган нерсе себептүү. Ал – Угуучу, Жакын».]]></translation>
<footnotes></footnotes>
</aya>
<aya number="51">
<translation><![CDATA[Сен алардын (тозокту көргөндө катуу) коркуп, бирок, качып кете албай, (тозокко) жакын жерден кармалганын бир көрсөң эле!]]></translation>
<footnotes></footnotes>
</aya>
<aya number="52">
<translation><![CDATA[(Ошондо) алар: «Жалган деген нерсебизге ыйман келтирдик!» дешет. Эми аларга алыс жерден (наркы дүйнөдөн ыйманга) жетиш кайда!]]></translation>
<footnotes></footnotes>
</aya>
<aya number="53">
<translation><![CDATA[Бирок, алар мындан мурун (дүйнө жашоосунда) бул нерсеге тап-такыр каапыр болушуп, (ошол) алыс жерден кайыпты (акыретти) жалганга чыгарып коюшкан.]]></translation>
<footnotes></footnotes>
</aya>
<aya number="54">
<translation><![CDATA[Эми алар менен эңсеген нерселеринин (дүйнөгө кайтууларынын) арасы тосулуп коюлду. Мындан мурун дагы аларга окшогондорго дал ушундай кылынган. Алар (акырет жөнүндө) аябай чоң шектенүүдө болушкан!]]></translation>
<footnotes></footnotes>
</aya>
</sura>
<sura number="35">
<aya number="1">
<translation><![CDATA[Бардык мактоо-даңазалар асмандар жана жердин жаратуучусу Аллахка таандык. (Ал) периштелерди эки, үч, төрт канаттуу элчилер кылып жаратты.[1] Аллах (Өзү жараткан) макулуктарда Өзү каалаган нерсени көбөйтөт. Аллах ар нерсеге Кудуреттүү!]]></translation>
<footnotes><![CDATA[[1] Периштелердин элчилик кызматы Аллахтын тапшырмаларын, белек-сыйлыктарын, азап-жазаларын, ылайык болгон жерлерге, адамдарга жеткирүүдөн турат.]]></footnotes>
</aya>
<aya number="2">
<translation><![CDATA[Аллах адамдарга ачып койгон ырайымды эч ким кармап кала албайт. (Ошондой эле) Аллах кармап калган нерсени, Андан кийин эч ким жибере албайт. Ал Кудуреттүү, Даанышман.]]></translation>
<footnotes></footnotes>
</aya>
<aya number="3">
<translation><![CDATA[Оо, адамдар! Аллахтын берген жакшылыктарын (көп) эстегиле! (Антпегенде) силерге асман-жерден ырыскы берген Аллахтан башка Жаратуучу бар беле? Эч бир кудай жок, бир Өзү бар: (Өзүнө ибадат кылбай) дагы кайда бурулуп баратасыңар?!]]></translation>
<footnotes></footnotes>
</aya>
<aya number="4">
<translation><![CDATA[(Оо, Мухаммад!) Эгер (элиң) сени «жалганчы» деген болсо, сенден мурунку пайгамбарлар деле жалганчыга чыгарылган. Бардык иштер Аллахка кайтат.[1]]]></translation>
<footnotes><![CDATA[[1] Бардык адамдар өз иштери менен Аллахтын алдына барышат. Ошондо ишенбегендер менен Өзү эсептешип алат.]]></footnotes>
</aya>
<aya number="5">
<translation><![CDATA[Оо, адамдар Аллахтын убадасы акыйкат. Силерди дүйнө(нүн кооз-жылтырак) жашоосу азгырып койбосун! Дагы силерди жалганчы (шайтан) Аллахтан азгырбасын!]]></translation>
<footnotes></footnotes>
</aya>
<aya number="6">
<translation><![CDATA[Шайтан силерге (түбөлүк) душман! Аны (дайым) душман туткула! Чынында ал өзү(нө ээрчиген) жамаатты тозок элдеринен болууга чакырат.]]></translation>
<footnotes></footnotes>
</aya>
<aya number="7">
<translation><![CDATA[Аллахка каапыр болгондор үчүн катуу азап, ал эми, ыйман келтирип жакшы амалдарды кылгандар үчүн кечирим жана улуу сооп бар.]]></translation>
<footnotes></footnotes>
</aya>
<aya number="8">
<translation><![CDATA[(Айткылачы, күнөө) ишинин жамандыгы өзүнө кооз көргөзүлгөн соң, аны жакшы иш деп эсептеген киши (Аллах туура жолго баштаган киши сыяктуу) боло алабы? Аллах каалаган адамын (ушинтип) адаштырат, каалаганын туура жолго баштайт. (Оо, Мухаммад!) Жаның алар (мушриктер) үчүн кайгы чекпей эле койсун! Аллах алар эмне кылып жатканын жакшы Билүүчү.]]></translation>
<footnotes></footnotes>
</aya>
<aya number="9">
<translation><![CDATA[Аллах шамалды жиберди. Шамалдар булуттарды козгогондо, Биз аларды өлүк (кургак) шаарга айдап барып (жамгыр-жаадырып) аны менен өлүк жерди тирилтебиз. Кайра тирилүү да ушундай.]]></translation>
<footnotes></footnotes>
</aya>
<aya number="10">
<translation><![CDATA[Ким урматтуу болууну кааласа (билип алсын:) Бардык урмат-сый Аллахка таандык.[1] Таза-пакиза сөздөр Анын Өзүнө көтөрүлөт. Салих амалды дагы Өзү көтөрүп алат. Күнөө иштерди айлакерлик менен жасагандарга катуу азап бар! Алардын айлакерликтери текке кетет!]]></translation>
<footnotes><![CDATA[[1] Демек, урматтуу болууну каалаган адам эң оболу Аллахты ыраазы кылсын! Аллахты ыраазы кылуу Анын буйруктарын аткаруу, Аны даңазалоо жана эң таза сөздөр Ыйык Куран аяттарын окуу менен болот. Мына ошондо ал адамды Аллах эки дүйнөдө урматтуу кылат.]]></footnotes>
</aya>
<aya number="11">
<translation><![CDATA[(Оо, инсандар) Аллах силерди (алгач ирет) топурактан, андан кийин бел суудан жаратты. Кийин (жетилген курагыңарда) силерди жуп-жубайлар кылды. Ургаачылардын боюна эмне бүтүп, эмне төрөгөнүн Ал билип турат. Жана жашоочунун канчалык өмүр сүрөөрү жана өмүрүнөн канчасы кыскарары (Аллахтан алдындагы) китепте бар,[1] албетте бул Аллах үчүн жеңил.[2]]]></translation>
<footnotes><![CDATA[[1] Аллах таала зына кылуу, ата-энеге ак (күнөөкөр) болуу, тууганчылыкты үзүп коюу сыяктуу арам иштерди өмүрдүн кыскарышына себеп кылып койгон. Ушулар себептүү эе буларсыз эле өмүрдүн кыскарып, качан өлүм келишин Аллах таала гана билет.
[2] Ушул нерселердин бардыгын билүү, алдын ала «Лавхул Махфуз» деп аталган тагдыр китебине жазып коюу, бардыгынан кабардар болуп туруу Аллахка кыйын эмес.]]></footnotes>
</aya>
<aya number="12">
<translation><![CDATA[Дарыя менен деңиз тең эмес. Мунусу ширин-таттуу, аны ичүү жагымдуу. Тигиниси ачуу-туздуу. Экөөсүнөн тең силер таза-жаңы эт жейсиңер. Жана (деңизден) өзүңөр тагына турган зыйнат(таш)тарды чыгарып аласыңар. Жана силер анда (толкундарды) жарып (сүзүп) бара жаткан кемени көрөсүңөр. (Бул) Аллахтын пазилетин (ырыскысын) издешиңер үчүн (бир себеп). Кана эми шүгүр кылсаңар!]]></translation>
<footnotes></footnotes>
</aya>
<aya number="13">
<translation><![CDATA[(Аллах) түндү күндүзгө, күндүздү түнгө киргизет. Жана Күн менен Айды силерге моюн сундуруп (кызматчы кылып) койду. Ар бири белгиленген убакытка чейин (асманда) жүрө берет. Ушул Аллах – Раббиңер. (Бардык) мүлк жеке Өзүнүн колунда. (Оо, мушриктер!) Андан башка силер дуба кылып жаткан «кудайларыңар» чел кабыктай нерсеге да ээ эмес!]]></translation>
<footnotes></footnotes>
</aya>
<aya number="14">
<translation><![CDATA[Эгер аларга дуба кылсаңар, дубаңарды укпайт. Эгер (кыялыңарда) укса да, силерге жооп бере алмак эмес. (Ошондуктан), Кыямат Күнү аларды (Аллахка) шерик кылганыңарга нараазы болушат. (Оо, Мухаммад!) Эч ким сага Кабардар (Аллах) сыяктуу кабар бере албайт!]]></translation>
<footnotes></footnotes>
</aya>
<aya number="15">
<translation><![CDATA[Оо, адамдар! Силер Аллахка (ар дайым) муктажсыңар! Жана Аллах Өзү гана Беймуктаж, мактоого татыктуу!]]></translation>
<footnotes></footnotes>
</aya>
<aya number="16">
<translation><![CDATA[Ал эгер кааласа силерди (жер бетинен) кетирип, башка жаңы (Өзүнө моюн суна турган) элдерди келтире алат!]]></translation>
<footnotes></footnotes>
</aya>
<aya number="17">
<translation><![CDATA[Бул Аллахка оор эмес.]]></translation>
<footnotes></footnotes>
</aya>
<aya number="18">
<translation><![CDATA[Эч бир көтөрүүчү (кыяматта) бирөөнүн күнөөсүн көтөрбөйт. Эгер бир оор күнөөсү бар адам аны көтөрүшүүгө (жардамга) чакырса да, андан эч нерсе жеңилдетилбейт, эгер (чакырылгандар) анын (жакын) тууганы болсо да! Сен өздөрүнүн кайыптагы Раббисинен корккон жана намаздарын толук окуган кишилерди гана эскерте аласың. Ким тазарса өзүнүн гана пайдасына тазарганы. Кайтуу - Аллахка!]]></translation>
<footnotes></footnotes>
</aya>
<aya number="19">
<translation><![CDATA[Сокур менен көздүү тең эмес.]]></translation>
<footnotes></footnotes>
</aya>
<aya number="20">
<translation><![CDATA[Караңгы менен нур дагы (тең эмес).]]></translation>
<footnotes></footnotes>
</aya>
<aya number="21">
<translation><![CDATA[Аптап менен көлөкө дагы (тең эмес).]]></translation>
<footnotes></footnotes>
</aya>
<aya number="22">
<translation><![CDATA[Тирүүлөр менен өлүктөр дагы тең эмес![1] Аллах (сенин эскертүүлөрүңдү) каалаган пендесине угузат. Сен мүрзөдө жаткандарга угуза албайсың!]]></translation>
<footnotes><![CDATA[[1] Ыймандуулар менен каапырлар.]]></footnotes>
</aya>
<aya number="23">
<translation><![CDATA[Сен болгону бир эскертүүчүсүң.]]></translation>
<footnotes></footnotes>
</aya>
<aya number="24">
<translation><![CDATA[Чынында Биз сени (бейиштен) сүйүнүчтүү кабар берүүчү, (тозоктон) эскертүүчү (пайгамбар) кылып Акыйкат менен жибердик. (Тарыхтагы) бардык эл-үммөттүн ичинде бир эскертүүчү (пайгамбар) өткөн.]]></translation>
<footnotes></footnotes>
</aya>
<aya number="25">
<translation><![CDATA[Эгер сени (мушриктер) «жалганчы» дешкен болсо, алардан мурунку пайгамбарларды да (өз доорунун мушриктери) «жалганчы» дешкен. (Чынында,) пайгамбарлары аларга (Аллах тааладан) анык далилдерди, (ыйык) баракчаларды жана Нурдуу Китеп алып келишкен эле.]]></translation>
<footnotes></footnotes>
</aya>
<aya number="26">
<translation><![CDATA[Андан кийин Мен каапыр адамдарды (өлтүрүүчү азап) менен кармадым! (Менин) четке кагуу(м) кандай экен?![1]]]></translation>
<footnotes><![CDATA[[1] Мушриктер оболу Аллахтын аяттарын четке кагышты. Анан Аллах азап жибергенде «Оо, Аллах бизге бир аз мөөнөт бер! Өзүңө ибадат кылабыз!» деп жалдырашты. Аллах да алардын талаптарын четке кагып койду.]]></footnotes>
</aya>
<aya number="27">
<translation><![CDATA[Көрбөйсүңбү, Аллах асмандан суу түшүрдү. Анан Биз аны менен (түсү, даамы) ар түрдүү мөмөлөрдү чыгардык. Тоолордун да ак-ала, кызыл-ала жана чым каралар(ын чыгардык).[1]]]></translation>
<footnotes><![CDATA[[1] Асмандан жааган жамгыр-кардын натыйжасында пайда болгон бир түрдүү сууну ичип, бир турдүү топурактан азыктанган дарактардын мөмөлөрү ар түрдүү болушу, тоо-таштардын түркүн-түстүү болушу, албетте, акыл жүргүзгөн адамга Аллахтын кудуретинен дарек.]]></footnotes>
</aya>
<aya number="28">
<translation><![CDATA[Дагы, ошондой эле адамдардан, жаныбарлардан жана үй-чарба айбандарынан ар түрдүүлөрү бар. (Ушуларды таанып-билүү үчүн аракеттенип, илим издеш керек. Анткени:) Аллахтан аалым (илимдүү) адамдар (көбүрөөк) коркушат. Чынында Аллах - Кудереттүү, Кечиримдүү.]]></translation>
<footnotes></footnotes>
</aya>
<aya number="29">
<translation><![CDATA[Аллахтын Китебин тилават кылып, намазды толук окуп, Биз ырыскы кылып берген нерселерден көрүнөө жана көмүскө садака кылган адамдар эч зыян тартпай турган сооданы үмүт кылышат.]]></translation>
<footnotes></footnotes>
</aya>
<aya number="30">
<translation><![CDATA[(Аллах аларга) сооп-сыйлыктарын толуктап, Өз пазилетинен кошумча соопторду бериши үчүн. Ал Кечирүүчү, Шүгүр кылуучу!]]></translation>
<footnotes></footnotes>
</aya>
<aya number="31">
<translation><![CDATA[Биз сага вахий кылган Китеп (Куран) өзүнөн мурунку (асмандан түшкөн) китептерди тастыктаган[1] Акыйкат. Албетте Аллах өз пенделеринин абалынан Кабардар, Көрүүчү.]]></translation>
<footnotes><![CDATA[[1] Курандан мурунку Тоорат, Инжил сыяктуу Аллахтан түшкөн ыйык китептердин кабарларына дин адамдарынын сөздөрү аралашып кеткен. Эми, алардын кайсы бири Аллахтын аяты, кайсынысы адамдан кошулган «аяттар» экенин Куран гана аныктап, тастыктап берет. Биз байыркы китептердин кабарларын Куран аяттарына салыштырабыз. Кайсынысы дал келсе - аны Кураан тастыктаган болот.]]></footnotes>
</aya>
<aya number="32">
<translation><![CDATA[Кийин Биз Китепти (Куранды) тандап алган пенделерибизге (Мухаммаддын үммөтүнө) мурас кылып бердик. Алардын арасында өзүнө зулум (күнөө) кылгандары, (жалаң важыпты аткарып, арамдан сактануу менен гана чектелген) орточолору да бар. Жана алардын арасында Аллахтын уруксаты менен сооп иштерди (бири-бирине) атаандашып жасагандары да бар. Бул - (аларга Аллах берген) эң чоң пазилет.]]></translation>
<footnotes></footnotes>
</aya>
<aya number="33">
<translation><![CDATA[Алар, өздөрү кире турган түбөлүк бейиштерде алтын билериктерди, асыл таштарды тагынып жүрүшөт. Ал жерде алардын кийимдери жибектен.]]></translation>
<footnotes></footnotes>
</aya>
<aya number="34">
<translation><![CDATA[Жана алар (бейиште эс алып жүрүп): «Бизден кайгы-капаны арылткан Аллахка мактоолор болсун! Чынында, Биздин Раббибиз Кечиримдүү (жана) Шүгүр кылуучу!]]></translation>
<footnotes></footnotes>
</aya>
<aya number="35">
<translation><![CDATA[Ал бизди Өзүнүн пазилети менен түбөлүк (жыргал) орундарга түшүрдү. Анда бизге машакат-кыйынчылык да жетпейт, чарчоо да кыйнабайт» – дешет.]]></translation>
<footnotes></footnotes>
</aya>
<aya number="36">
<translation><![CDATA[Ал эми, каапыр адамдар үчүн тозок оту(нда күйүү) бар. Аларга өлүм да берилбейт, өлүп (кутулуп) калгыдай. Алардан тозок азабы жеңилдетилбейт. Биз ар бир каапырга мына ушундай жаза беребиз.]]></translation>
<footnotes></footnotes>
</aya>
<aya number="37">
<translation><![CDATA[Алар анда өкүрүп-кыйкырып: «Оо, Раббибиз! Бизди (бул азабыңан) чыгара көр! Эми, мурда жасабаган (сооп) амалдарды жасайбыз!» дешет. (Анан аларга мындай добуш угулат:) «Биз силерге эскерген адам эсине келгидей өмүр бербедик беле?! Жана силерге эскертүүчү-пайгамбар келди эле го! Эми, (азапты) тарта бергиле! Залым (каапыр) адамдарга жардамчы жок!»]]></translation>
<footnotes></footnotes>
</aya>
<aya number="38">
<translation><![CDATA[Чынында Аллах асмандар жана жердеги кайыптарды Билүүчү. Ал көкүрөктөрдөгү (жашыруун) сырларды да Билүүчү.]]></translation>
<footnotes></footnotes>
</aya>
<aya number="39">
<translation><![CDATA[(Оо, момундар!) Ал силерди жер бетинде Өзүнүн халифа-орун басарлары кылды! Кимде-ким каапыр болсо, каапырчылыгы өзүнө зыян! Раббилеринин алдында алардын каапырчылыгы (Аллах тарабынан болгон) жек көрүүнү гана көбөйтөт. Каапырларга өздөрүнүн каапырлыгы зыянды гана көбөйтөт.]]></translation>
<footnotes></footnotes>
</aya>
<aya number="40">
<translation><![CDATA[Айт: «(Оо, мушриктер) өзүңөр дуба (ибадат) кылган, Аллахтан башка «кудайыңарга» карагылачы! Алар жерден эмнени жаратканын мага көргөзгүлөчү! Же алар үчүн асмандарда(гы кээ бир нерселерди жаратууда Аллахка) шерикчилик барбы?! Же Биз аларга, анын далилдерине таяна турган Китеп бериптирбизби?! Жок! Залымдар бири-бирине (далил-чындыктарды эмес) жалганды гана убада беришкен».]]></translation>
<footnotes></footnotes>
</aya>
<aya number="41">
<translation><![CDATA[Чынында, асмандар менен жерди жок болуп кетүүдөн Аллах гана кармап турат. Эгер ал экөөсү жок болуп кетчү болсо, Аллахтан башка эч ким аларды (жок болуудан) тосо албайт! Ал пейили Жумшак, Кечиримдүү!]]></translation>
<footnotes></footnotes>
</aya>
<aya number="42">
<translation><![CDATA[(Мушриктер) эгер өздөрүнө бир эскертүүчү-пайгамбар келсе, туура жолго ар кандай элдерден көбүрөөк эргешүүчү болуу жөнүндө катуу ант ичишкен. Ал эми, качан аларга эскертүүчү - пайгамбар (Мухаммад) келгенде (бул) алардын ( туура жолдон ) качууларын гана көбөйттү.]]></translation>
<footnotes></footnotes>
</aya>
<aya number="43">
<translation><![CDATA[(Алар) жер бетинде текеберленген жана (пайгамбарга каршы) ыплас айла-амалдарды жасаган абалда (туура жолго ээрчибей коюшту). Ыплас айлакерликтер өз ээсине гана зыян жеткирет! Эми алар абалкылардын жолун[1] гана күтүп калышты. Сен Аллахтын жолун (башкага) алмаштыра албайсың! Сен Аллахтын жолун өзгөртө албайсың!]]></translation>
<footnotes><![CDATA[[1] Аллахтын жолу-эрежеси боюнча, ким дааватка текеберленсе, башына азап түшөт.]]></footnotes>
</aya>
<aya number="44">
<translation><![CDATA[Алар жер бетин кезип, мурункулардын акыбети эмне болгонун көрүшпөйбү![1] Алар булардан да күчтүүрөөк болушкан. Бирок, Аллахты асмандардагы жана жердеги эч нерсе алсыз кыла албайт! Ал Билүүчү, Кудуреттүү.[2]]]></translation>
<footnotes><![CDATA[[1] Ар кайсы жерлерде байыркы, Аллах кыргын салган мушрик элдердин кооз сарайларынын урандылары, өнүккөн маданияттарынын издери калган.
[2] Бирок мээримдүүлүгү каардуулугун жеңген Аллах мушрик-каапыр коомдорго дагы эле мөөнөт берүүдө. Көпчүлүгүнүн жазасын Кыяматка калтырууда.]]></footnotes>
</aya>
<aya number="45">
<translation><![CDATA[Эгер Аллах адамдарды кылмыштарына жараша (ушул эле дүйнөдө) жазалай берчү болсо, жер бетинде кыбыраган (адам) калтырмак эмес. Бирок, Аллах аларды белгилүү күнгө (Кыяматка) кечиктирүүдө. Ал эми, качан белгиленген күндөрү келгенде (Аллах Өзү эсептешип алат. Анткени,) Аллах пенделерин Көрүүчү.]]></translation>
<footnotes></footnotes>
</aya>
</sura>
<sura number="36">
<aya number="1">
<translation><![CDATA[Йаа, Сиин.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Даанышман Куранга ант:]]></translation>
<footnotes></footnotes>
</aya>
<aya number="3">
<translation><![CDATA[Сен чынында, пайгамбарлардансың.]]></translation>
<footnotes></footnotes>
</aya>
<aya number="4">
<translation><![CDATA[Туура жол үстүндөгү.]]></translation>
<footnotes></footnotes>
</aya>
<aya number="5">
<translation><![CDATA[(Куран) Ырайымдуу, Кудуреттүүнүн түшүргөнү,]]></translation>
<footnotes></footnotes>
</aya>
<aya number="6">
<translation><![CDATA[Коом(уң)ду эскертишиң үчүн. Алардын ата-бабалары (эч бир пайгамбар тарабынан) эскертилген эмес, өздөрү да наадан-билимсиз адамдар эле.[1]]]></translation>
<footnotes><![CDATA[[1] Аларга (Курайш мушриктерине) көп жылдардан бери пайгамбар келбегендиктен, ата-бабалары да, өздөрү да наадандыктын эң төмөн даражасында болчу. Дин-ибадаттары эч бир Ыйык Китепке негизделбей, ойдон чыккан жоромолдорго негизделген. Пикирлери да ошондой. Ошондуктан алардын көпчүлүгү өздөрүнө пайгамбар жана Ыйык Китеп келгенде «Ата-бабалардын жол-жоругуна, үрп-адатына каршы экен» деп, дароо душмандык позициясына өтүштү.]]></footnotes>
</aya>
<aya number="7">
<translation><![CDATA[Алардын көпчүлүгүнө сөз (азап келиши) акыйкат болуп калды. Эми алар ыйман келтиришпейт.]]></translation>
<footnotes></footnotes>
</aya>
<aya number="8">
<translation><![CDATA[Биз алардын моюндарына ээктерине чейин кишен ороп койгонбуз. Анан алар какайып (ийиле албай) калышкан.]]></translation>
<footnotes></footnotes>
</aya>
<aya number="9">
<translation><![CDATA[Биз алардын алдынан, артынан (ыймандан тосо турган) тосмолорду коюп, эч нерсени көрө албай турган кылып (наадандык пардасы менен) ороп салдык!]]></translation>
<footnotes></footnotes>
</aya>
<aya number="10">
<translation><![CDATA[Эми аларды эскертесиңби же эскертпейсиңби – айырмасы жок: ыйман келтиришпейт.]]></translation>
<footnotes></footnotes>
</aya>
<aya number="11">
<translation><![CDATA[(Оо, Мухаммад!) Сен Зикирге (Куран акыйкатына) ээрчиген жана кайыптагы (көрүнбөгөн) Чексиз Ырайымдуудан корккон кишини гана эскерте аласың. Сен ага (Аллах тарабынан боло турган) кечиримдин жана улук сооп-сыйлыктын кубанычтуу кабарын бер!]]></translation>
<footnotes></footnotes>
</aya>
<aya number="12">
<translation><![CDATA[Албетте Биз өлүктөрдү (кайрадан) тирилтебиз жана мурда жасаган иштерин, (өзүнөн калган) издерин жазып койобуз. Жана Биз бардык нерсени Анык Китепте[1] (алдын ала) эсептеп койгонбуз.]]></translation>
<footnotes><![CDATA[[1] «Анык Китеп» - Лавхул Махфуз. Анда кыяматка чейинки боло турган нерселер, окуялар эң майда-чүйдөсүнө чейин жазып коюлган.]]></footnotes>
</aya>
<aya number="13">
<translation><![CDATA[Жана сен аларга (мушриктерге) каапыр шаардын элдерин мисалга тарт: Бир кезде ал шаарга пайгамбарлар келди.[1]]]></translation>
<footnotes><![CDATA[[1] Бул шаар жөнүндө Куранда жана Сүннөттө анык маалымат жок. Кээ бир тафсирчилер ал шаар Антокия болгон. Эли каапыр болгон. Ал эми аларга жиберилген элчилер Иса пайгамбардын шакирттеринен экөө болгон дешет. Анык далил болбогон соң бул шаардын дайынын айтуудан пайда жок. (Садий). «Тафсиру Хилалдын» автору Мухаммад Садык Мухаммад Юсуф дагы ушул пикирди колдойт.]]></footnotes>
</aya>
<aya number="14">
<translation><![CDATA[Биз аларга (элчилерден) экөөсүн жибергенибизде, экөөнү тең «жалганчы» дешти. Анан үчүнчүсү менен кубаттадык. Алар «Биз силерге жиберилген элчилер болобуз» - дешти.]]></translation>
<footnotes></footnotes>
</aya>
<aya number="15">
<translation><![CDATA[(Каапырлар) айтышты: «Силер (элчи) эмес, өзүбүз сыяктуу эле адамсыңар. Рахман (Аллах) силерге эч нерсе түшүргөн эмес! Силер жалган сүйлөп жатасыңар!»]]></translation>
<footnotes></footnotes>
</aya>
<aya number="16">
<translation><![CDATA[Алар айтышты: «Раббибиз билет, биз чындап силерге жиберилген элчилербиз.]]></translation>
<footnotes></footnotes>
</aya>
<aya number="17">
<translation><![CDATA[Биздин вазыйпабыз (силерге акыйкатты) анык жеткирип коюудан гана турат».]]></translation>
<footnotes></footnotes>
</aya>
<aya number="18">
<translation><![CDATA[(Каапырлар) айтышты: «Биз силерден (кара-жолтой деп) ырым кылып жатабыз. Эгер (дааватыңарды) токтотпосоңор силерди таш-бараңга алабыз жана бизден (силерге) жан ооруткан азап жетип калат!»]]></translation>
<footnotes></footnotes>
</aya>
<aya number="19">
<translation><![CDATA[«Ырымыңар өзүңөргө «сыйлоо»! Эмне, эгер (биз себептүү) эскертилсеңер эле (ошенте бересиңерби) ?! Жок! Силер чектен чыккан эл экенсиңер!» – дешти (пайгамбарлар).]]></translation>
<footnotes></footnotes>
</aya>
<aya number="20">
<translation><![CDATA[(Ошондо) шаардын наркы четинен бир адам чуркап келип: «Оо, коом! Пайгамбарларды ээрчигиле!]]></translation>
<footnotes></footnotes>
</aya>
<aya number="21">
<translation><![CDATA[Өздөрү туура жол үстүндө болуп (силерди ошол жолго чакырганы үчүн) акы сурабаган кишилерди ээрчигиле!» – деди. (Мушриктер аны курчап алып: «Сен жалгыз кудайга сыйынып калдыңбы?» - деп кыйнаганда, мындай жооп берди:)]]></translation>
<footnotes></footnotes>
</aya>
<aya number="22">
<translation><![CDATA[«Эмне үчүн мен өзүмдү (жоктон) бар кылган Кудайга ибадат кылбайт экенмин?! Силер дагы Ага кайтарыласыңар!]]></translation>
<footnotes></footnotes>
</aya>
<aya number="23">
<translation><![CDATA[Андан башкаларды кудай кылып алайынбы?! Эгер мага Рахман бир зыян (жеткирүүнү) кааласа, мага алардын шапаат-ортомчулуктары эч кандай пайда бербейт жана алар мени куткара да алышпайт!]]></translation>
<footnotes></footnotes>
</aya>
<aya number="24">
<translation><![CDATA[(Эгер Аллахтан башканы кудай кылып алсам) анда мен анык адашууда болуп каламын!]]></translation>
<footnotes></footnotes>
</aya>
<aya number="25">
<translation><![CDATA[Мен силердин (чыныгы) Раббиңерге ыйман келтирдим, мени уккула!». (Анан мушриктер аны өлтүрүп коюшат. Шейит болуп, Раббисинин алдына барганда, ага)]]></translation>
<footnotes></footnotes>
</aya>
<aya number="26">
<translation><![CDATA[айтылды: «Бейишке Кир»! Ал киши айтты: «Кана эми, менин коомум билсе,]]></translation>
<footnotes></footnotes>
</aya>
<aya number="27">
<translation><![CDATA[Раббим мени кечиргенин жана урматтуу адамдардан кылганын!»]]></translation>
<footnotes></footnotes>
</aya>
<aya number="28">
<translation><![CDATA[Анын (өлтүрүлгөн мусулмандын) артынан Биз (каапыр) коомдун үстүнө асмандан (периштелерден куралган) аскерлерибизди түшүрбөдүк. Түшүрбөйт да болчубуз.]]></translation>
<footnotes></footnotes>
</aya>
<aya number="29">
<translation><![CDATA[(Себеби): Бир гана ач айкырык болду! Анан ..., бардыгы (өлүп, кыйрап) тынып калышты.[1]]]></translation>
<footnotes><![CDATA[[1] Аллах каапыр коомдон өч алуу үчүн сандаган асман периштелерин жибербей, бир гана үнү катуу периште жиберди. Ал периште каапыр коомдун үстүнө келип катуу чыңырды эле..., бардыгынын жүрөгү жарылып, күйүп бүткөн отундун күлү сыяктуу кыйрап тынышты.]]></footnotes>
</aya>
<aya number="30">
<translation><![CDATA[Кайран гана пенделер! (Айып өздөрүндө!) Аларга бир пайгамбар келсе эле (дароо) шылдыңдай башташат.]]></translation>
<footnotes></footnotes>
</aya>
<aya number="31">
<translation><![CDATA[Көрүшпөйбү, Биз алардан мурун нечендеген (каапыр) муундарды кыйратып салдык! Эми алар өздөрүнө (бул дүйнөгө) кайтып келишпейт!]]></translation>
<footnotes></footnotes>
</aya>
<aya number="32">
<translation><![CDATA[Албетте, алардын (кыйрагандардын) бардыгы (кыяматта) Биздин алдыбызда (суроо-жооп үчүн) даяр турушат.]]></translation>
<footnotes></footnotes>
</aya>
<aya number="33">
<translation><![CDATA[Аларга (кудуретибизден дагы бир) белги – өлүк жер. Биз аны (жамгыр менен) тирилттик жана андан данды (өндүрүп) чыгардык. Эми, ошондон жеп жатышат.]]></translation>
<footnotes></footnotes>
</aya>
<aya number="34">
<translation><![CDATA[Жана Биз жерде курмалардан, жүзүмдөрдөн бак-бостондорду жараттык. Жана анын боорун жарып, булактарды чыгардык,]]></translation>
<footnotes></footnotes>
</aya>
<aya number="35">
<translation><![CDATA[ошол бактардын мөмөсүнөн жесин деп. Ал мөмөлөрдү алардын колу жасаган жок! Шүгүр кылышпайбы, эми?!]]></translation>
<footnotes></footnotes>
</aya>
<aya number="36">
<translation><![CDATA[Жер өстүрүп чыгарган нерселерден, өздөрүнөн жана өздөрү да билбеген (көп) нерселерден бардык жуп-жубайларды жараткан Аллах – Аруу,Таза!]]></translation>
<footnotes></footnotes>
</aya>
<aya number="37">
<translation><![CDATA[Аларга (дагы бир) белги – түн. Биз андан күндүздү сыйрып алаарыбыз менен, алар караңгыда калышат.]]></translation>
<footnotes></footnotes>
</aya>
<aya number="38">
<translation><![CDATA[(Дагы бир белги –) Күн, өзүнө белгиленген орунда гана (айланып) жүрөт. Бул – Кудуретүү, Билүүчүнүн тагдыр кылганы.]]></translation>
<footnotes></footnotes>
</aya>
<aya number="39">
<translation><![CDATA[Биз Айга да, курманын эски шиңгили сыяктуу болуп (ийрейип) калганга чейин бир нече орундарды белгилеп койгонбуз.]]></translation>
<footnotes></footnotes>
</aya>
<aya number="40">
<translation><![CDATA[Күн (өз айлануусунда) Айга жетиши мүмкүн эмес, түн дагы күндүздөн озуп кете албайт.[1] Бардыгы асманда сүзүп жүрүшөт.]]></translation>
<footnotes><![CDATA[[1] Күн менен Ай, түн менен күндүз тээ Кыяматка чейин бири-бирин кубалаганы-кубалаган. Мезгилдердин алмашканы ошондон, түн менен күндүн алмашканы ошондон.]]></footnotes>
</aya>
<aya number="41">
<translation><![CDATA[Аларга (дагы бир) белги: (Нухтун доорунда) Биз алардын урпактарын (айбандар жана ыймандуу адамдар менен) толтурулган кемеде (топон суунун бетине) көтөрүп койгонубуз.]]></translation>
<footnotes></footnotes>
</aya>
<aya number="42">
<translation><![CDATA[Дагы (бир белги) Биз аларга ошол кеме сыяктуу (бирок, башка түрдөгү) мине турган нерселерди жаратып бердик.[1]]]></translation>
<footnotes><![CDATA[[1] Бул аят дагы Аллах тааланын моожизасы, келечектен кабар бергени. Анткени, араб мушриктери Нухтун кемесинен башкача кеме болушун билген эмес. Жаңы типтеги буу кемелерин, атом энергиясы менен жүрө тургандарын, аба мейкиндигинде сүзө тургандарын Аллах кийинки замандарда жаратып берди.]]></footnotes>
</aya>
<aya number="43">
<translation><![CDATA[Эгер кааласак Биз аларды (кеме менен сапарга чыккан араб мушриктерин) чөктүрүп жиберебиз. Кийин аларга эч бир жардамчы болбойт жана куткарылышпайт.]]></translation>
<footnotes></footnotes>
</aya>
<aya number="44">
<translation><![CDATA[(Бирок, качан) Биз тараптан ырайым болсо жана белгилүү убакытка чейин пайдалануулары үчүн куткарылышы мүмкүн.]]></translation>
<footnotes></footnotes>
</aya>
<aya number="45">
<translation><![CDATA[Эгер аларга алдыңардагы жана артыңардагы (азаптан) корккула, ажеп эмес ырайымына жолуксаңар деп айтылчу болсо, (такыр кулак салышпайт.)]]></translation>
<footnotes></footnotes>
</aya>
<aya number="46">
<translation><![CDATA[Аларга Раббилеринин аят-белгилеринен бири келсе, андан да жүз бурушат.]]></translation>
<footnotes></footnotes>
</aya>
<aya number="47">
<translation><![CDATA[Эгер аларга: «Аллах ырыскы кылып берген нерселерден (муктаждарга) садака кылгыла» – деп айтылса, каапырлар момундарга: «Аллах Өзү тамактандырууну каалаган кишилерди биз тамактандырабызбы?! Силер анык адашууда экенсиңер!» – дешет.[1]]]></translation>
<footnotes><![CDATA[[1] Бул сөздөрү менен алар момундарды «Ырыскы Аллахтан» деген ишенимин шылдыңдашууда.]]></footnotes>
</aya>
<aya number="48">
<translation><![CDATA[Жана айтышат: «Эгер чынчыл болсоңор (айткылачы) бул убада (кыямат) качан келет?»]]></translation>
<footnotes></footnotes>
</aya>
<aya number="49">
<translation><![CDATA[Алар (эч нерседен бейкапар) өз-ара жаңжалдашып турганда (жандарын) ала турган бир айкырыкты гана күтүп калышты.[1]]]></translation>
<footnotes><![CDATA[[1] Аларга насаат пайда бербеди. Эми, азап берүүчү периште келип катуу ач айкырык менен өлтүрүп кетиши же болбосо, Исрафил периштенин ач айкырык сыяктуу үн чыгара турган кернейин биринчи ирет тартканда баардык адамдардын катарында өлүүлөрү гана калды.]]></footnotes>
</aya>
<aya number="50">
<translation><![CDATA[(Аларга өлүм келгенде) осуят кылууга да үлгүрбөй калышат. Жана үй-бүлөлөрүнө да кайтып бара алышпайт.]]></translation>
<footnotes></footnotes>
</aya>
<aya number="51">
<translation><![CDATA[Жана (Кыяматта) Сур (кернейи экинчи ирет) тартылат. Кийин, капыстан алар Раббилерине (сурак берүү үчүн) мүрзөлөрүнөн суурулуп чыгышат.]]></translation>
<footnotes></footnotes>
</aya>
<aya number="52">
<translation><![CDATA[(Жана) айтышат: «Оо, шорубуз! Бизди уйкубуздан (өлүмдөн) ким тургузду экен?! Бул Рахмандын (кайра тирилүү жөнүндөгү) убадасы турбайбы! Пайгамбарлар туура сүйлөгөн экен!»]]></translation>
<footnotes></footnotes>
</aya>
<aya number="53">
<translation><![CDATA[Бир гана айкырык (Сур кернейинин добушу) болот. Анан дароо алардын баары Биздин алдыбызда туруп калышат.]]></translation>
<footnotes></footnotes>
</aya>
<aya number="54">
<translation><![CDATA[Ал күндө эч бир жан зулумдук көрбөйт. Жана силер өзүңөр жасаган ишиңерге гана ылайык жаза (же) сыйлык аласыңар.]]></translation>
<footnotes></footnotes>
</aya>
<aya number="55">
<translation><![CDATA[Ал Күнү бейиш элдери кубаныч менен гана алек.]]></translation>
<footnotes></footnotes>
</aya>
<aya number="56">
<translation><![CDATA[Жубайлары менен көлөкөнүн астына коюлган сөрүлөрдө жөлөнүп отурушат.]]></translation>
<footnotes></footnotes>
</aya>
<aya number="57">
<translation><![CDATA[Ал жерде алар үчүн мөмөлөр, тилеген бардык нерселери бар.]]></translation>
<footnotes></footnotes>
</aya>
<aya number="58">
<translation><![CDATA[Ырайымдуу Раббилери тарабынан «Cалам» деген сөз (айтылат).]]></translation>
<footnotes></footnotes>
</aya>
<aya number="59">
<translation><![CDATA[Эй, күнөөкөрлөр! Бул күндө силер (жакшылардан) бөлүнгүлө!]]></translation>
<footnotes></footnotes>
</aya>
<aya number="60">
<translation><![CDATA[Оо, Адам урпактары! Мен силерге: «Шайтанга ибадат кылбагыла! Ал силерге анык душман!]]></translation>
<footnotes></footnotes>
</aya>
<aya number="61">
<translation><![CDATA[Өзүмө гана ибадат кылгыла! Туура жол – ушул!» деп буюрбадым беле?!]]></translation>
<footnotes></footnotes>
</aya>
<aya number="62">
<translation><![CDATA[Ал силерден көп муундарды азгырып жиберди го! Акылыңарды иштетпейт белеңер?!]]></translation>
<footnotes></footnotes>
</aya>
<aya number="63">
<translation><![CDATA[Силерге убада кылынган тозок – ушул!]]></translation>
<footnotes></footnotes>
</aya>
<aya number="64">
<translation><![CDATA[Каапыр болгонуңар себептүү бүгүн ага киргиле!»]]></translation>
<footnotes></footnotes>
</aya>
<aya number="65">
<translation><![CDATA[Ал күндө алардын оозуна мөөр басып койобуз. Бизге анын кылмыштары жөнүндө колдору сүйлөйт, буттары күбөлүк берет.]]></translation>
<footnotes></footnotes>
</aya>
<aya number="66">
<translation><![CDATA[Жана эгер кааласак, көзүн тегиздеп (сокур кылып) койобуз. Анан бейиш жолун издегенге шашылышат. Көрмөк кайда эми!]]></translation>
<footnotes></footnotes>
</aya>
<aya number="67">
<translation><![CDATA[Жана эгер кааласак аларды турган жеринде катырып койобуз. Алдыга басканга да артка кайтканга да кудурети келбей калат.]]></translation>
<footnotes></footnotes>
</aya>
<aya number="68">
<translation><![CDATA[Биз кимге узун өмүр берсек, анын түзүлүшүн начар кылып койобуз. Акылдарын иштетишпейби?![1]]]></translation>
<footnotes><![CDATA[[1] Картайганда Адам баласынын бардык түзүлүшү: дене-түзүлүшү, акыл-эси, ой тутуму, бардыгы начарлайт. Эгер жаштык, курчтук мезгилде акылдарын иштетип, туура жолду таап албаса, картайганда Акыйкатка кайтуу оор болот.]]></footnotes>
</aya>
<aya number="69">
<translation><![CDATA[Биз ага (Мухаммадга) ыр үйрөткөнүбүз жок. (Акын болуу) ага ылайык эмес. Ал (Мухаммад окуган нерселер) Зикир (эскертүү) жана анык Куран![1]]]></translation>
<footnotes><![CDATA[[1] Акындар көбүнчө туруксуз, апыртма, сөздүн кооздугу үчүн жалгандарды сүйлөгөн кишилер болот. Ырлардын көбү жалгандан куралат. Акыйкатка дал келбейт. Ал эми, Мухаммад саллаллоху алайхи ва саллам өмүрүндө жалган сүйлөп көргөн эмес. Аны акын, Куранды ыр дегендер жаңылышат.]]></footnotes>
</aya>
<aya number="70">
<translation><![CDATA[Тирүү адамдарды эскертүү үчүн жана каапырларга (азап жөнүндөгү өкүм) сөздү чындыкка чыгаруу үчүн (түшүрүлгөн эскертүү).]]></translation>
<footnotes></footnotes>
</aya>
<aya number="71">
<translation><![CDATA[Алар көрбөй жатышабы, Биз алар үчүн Өз Колубуз жасаган нерселерден чарба айбандарын жаратып, колдоруна мүлк кылып бердик.]]></translation>
<footnotes></footnotes>
</aya>
<aya number="72">
<translation><![CDATA[Жана аларга ал(айбанд)арды моюн сундуруп бердик. Алардан арасынан мингендери бар, этин жегендери бар…]]></translation>
<footnotes></footnotes>
</aya>
<aya number="73">
<translation><![CDATA[Жана аларда пайдалар (айран, сүт сыяктуу) ичимдиктер бар. Шүгүр кылышпайбы?! (Шүгүр кылмак кайда! Кайра, ошол нерселерди Аллах эмес, арбактар, бут-статуялар жаратып бергенсип)]]></translation>
<footnotes></footnotes>
</aya>
<aya number="74">
<translation><![CDATA[Аллахтан башка нерселерди кудай кылып алышты. Алардан жардам болсо кана!]]></translation>
<footnotes></footnotes>
</aya>
<aya number="75">
<translation><![CDATA[(«Кудайлары») аларга жардам берүүгө кудуреттүү эмес.[1] (Бирок ошого карабай…) аларга даярдалган аскерлер (сыяктуу кызматын кылып, сыйына беришет).]]></translation>
<footnotes><![CDATA[[1] Алар турмак өздөрүнө да жардам бере албайт! Башына куштар, чымындар «отуруп» койсо, ошолорду айдаганга жарабаган «кудай» кантип буларга жардам берсин.]]></footnotes>
</aya>
<aya number="76">
<translation><![CDATA[(Оо, пайгамбар!) Сени алардын сөздөрү кайгыга салбасын. Биз алардын жашыруун, ашкере иштерин билип турабыз.]]></translation>
<footnotes></footnotes>
</aya>
<aya number="77">
<translation><![CDATA[Инсан билбейби, Биз аны (бир тамчы) суудан жараттык эле, анан капыстан Бизге анык душман болуп чыга келди.]]></translation>
<footnotes></footnotes>
</aya>
<aya number="78">
<translation><![CDATA[Жана, өзүнүн (эмнеден) жаралганын унутуп, (чириген сөөктү колуна кармап): «Чирип кеткен сөөктү ким (кайрадан) тирилте алат?» – деп, Бизге (каршы) мисал келтирет!]]></translation>
<footnotes></footnotes>
</aya>
<aya number="79">
<translation><![CDATA[Айткын: «Аны биринчи ирет (оболу топурактан, анан бел суудан) жараткан Кудай (кайра дагы ошол топурактан) тирилтет. Ал ар бир макулукту (кандай жаратаарын жакшы) билет.]]></translation>
<footnotes></footnotes>
</aya>
<aya number="80">
<translation><![CDATA[Ал силерге көк (жана ным) дарактан от(ун) жасап берген. Силер аны жагып жатасыңар.]]></translation>
<footnotes></footnotes>
</aya>
<aya number="81">
<translation><![CDATA[Асмандарды жана Жерди жарата алган Зат алардын окшошун (экинчи ирет) жаратууга кудуреттүү эмеспи? Жок! Кудуреттүү! Ал эң мыкты жаратуучу жана эң илимдүү.]]></translation>
<footnotes></footnotes>
</aya>
<aya number="82">
<translation><![CDATA[Эгер бир нерсени (жаратууну) кааласа, Анын иши «Бол!» деп айтуудан гана турат. Анан ал нерсе болуп калат.]]></translation>
<footnotes></footnotes>
</aya>
<aya number="83">
<translation><![CDATA[Бардык нерселердин бийлик-өкүмдарлыгы Өз колунда болгон Аллах (мушриктердин «жарата албайт» деген сыпаттоосунан) Таза! Бардыгыңар Өзүнө кайтарыласыңар!]]></translation>
<footnotes></footnotes>
</aya>
</sura>
<sura number="37">
<aya number="1">
<translation><![CDATA[Сап тартып турган периштелерге ант!]]></translation>
<footnotes></footnotes>
</aya>
<aya number="2">
<translation><![CDATA[(Шамалдарды) айдоочу периштелерге ант!]]></translation>
<footnotes></footnotes>
</aya>
<aya number="3">
<translation><![CDATA[(Ар дайым) Зикирди (Куранды) окуп туруучу периштелерге ант!]]></translation>
<footnotes></footnotes>
</aya>
<aya number="4">
<translation><![CDATA[Силердин кудайыңар чынында Жалгыз!]]></translation>
<footnotes></footnotes>
</aya>
<aya number="5">
<translation><![CDATA[(Ал) асмандардын, жердин жана экөөсүнүн арасындагы (бардык) нерселердин Раббиси. Жана Ал чыгыштардын (жана батыштардын) да Раббиси!]]></translation>
<footnotes></footnotes>
</aya>
<aya number="6">
<translation><![CDATA[Чынында, Биз Дүйнө асманын жылдыздар зыйнаты менен кооздодук.]]></translation>
<footnotes></footnotes>
</aya>
<aya number="7">
<translation><![CDATA[Жана (асмандарды) ар бир бейбаш шайтандан сактадык.]]></translation>
<footnotes></footnotes>
</aya>
<aya number="8">
<translation><![CDATA[Алар жогорку жамаатты(н сөзүн) уга албайт.[1] (Эгер угууга аракет кылса) ар тараптан (учар жылдыздар менен) атып урулат.]]></translation>
<footnotes><![CDATA[[1] Асмандарда эң жогорку жамаат-периштелер жамааты бар. Алардын арасында Аллах билдирген жана буюрган келечек кабарлары жөнүндө өз-ара сөз болушу табигый. Ал эми, жер бетиндеги жин-шайтандар кээ бир таза эмес адамдар менен байланыш түзүп, аларга келечек кабарларын билдирип турууну убада берет. Ал адамдар - палчылар, көзү ачыктар, бакшылар. Ошентип, бир бакшы-көзү ачык менен байланыш түзгөн жин-шайтандар жогорку асмандардагы жогорку жамааттын сөздөрүн уурдоо үчүн жогорку асманды аңдып, сагалашат. Бирок, «Алар жогорку жамаатты(н сөзүн) уга албайт».]]></footnotes>
</aya>
<aya number="9">
<translation><![CDATA[(Ушинтип) айдап жиберилет. Аларга (тиги дүйнөдө) үзгүлтүксүз азап бар.]]></translation>
<footnotes></footnotes>
</aya>
<aya number="10">
<translation><![CDATA[Ал эми, кимиси (кайып кабарынан) бир гана сөз уурдап алган болсо, ага күйдүрүп жиберүүчү куйруктуу жылдыз кууп жетет (жана өрттөп жиберет).]]></translation>
<footnotes></footnotes>
</aya>
<aya number="11">
<translation><![CDATA[Сен алардан (мушриктерден) сурачы, аларды жаратуу кыйынга турабы же Биз жараткан (асман, жер, периште сыяктуу) нерселердиби? Биз аларды жабышчаак ылайдан эле жаратып койгонбуз.]]></translation>
<footnotes></footnotes>
</aya>
<aya number="12">
<translation><![CDATA[Сен (алардын ишенбегенине) таң каласың. Алар (болсо, сени) шылдыңдашат.]]></translation>
<footnotes></footnotes>
</aya>
<aya number="13">
<translation><![CDATA[Эгер эскертилчү болсо, эсине (акылына) келбейт.]]></translation>
<footnotes></footnotes>
</aya>
<aya number="14">
<translation><![CDATA[Эгер бир аят-далил көрүшсө (андан бетер) шылдыңдашат.]]></translation>
<footnotes></footnotes>
</aya>
<aya number="15">
<translation><![CDATA[Жана: «Бул анык сыйкыр» дешет.]]></translation>
<footnotes></footnotes>
</aya>
<aya number="16">
<translation><![CDATA[(Дагы алар:) «Эгер биз өлүп, сөөк жана топурак болуп калсак, кайрадан тирилебизби?]]></translation>
<footnotes></footnotes>
</aya>
<aya number="17">
<translation><![CDATA[Илгерки ата-бабаларыбыз дагы (кайра тирилеби)?!» – дешет.]]></translation>
<footnotes></footnotes>
</aya>
<aya number="18">
<translation><![CDATA[Айткын: «Ооба. Силер (мушрик ата-бабаңар дагы) кор болгон абалыңарда (тирилесиңер).]]></translation>
<footnotes></footnotes>
</aya>
<aya number="19">
<translation><![CDATA[Ал болгону (Исрафил периште тарта турган «Сур» кернейинин) бир гана добушу. Анан алар (тирилип, Кыямат окуяларына) карап турган болушат»]]></translation>
<footnotes></footnotes>
</aya>
<aya number="20">
<translation><![CDATA[Жана: «Оо, бизге кайгы! Бул Кыямат го!» (дешет. Ошондо аларга кайыптан үн угулат:)]]></translation>
<footnotes></footnotes>
</aya>
<aya number="21">
<translation><![CDATA[«Бул силер «жалган» деген Ажыратуу Күнү!»]]></translation>
<footnotes></footnotes>
</aya>
<aya number="22">
<translation><![CDATA[«Залим (каапыр) адамдарды (каапыр) жубайлары менен, сыйынган «кудайларын» кошуп чогулткула!]]></translation>
<footnotes></footnotes>
</aya>
<aya number="23">
<translation><![CDATA[Аллахтан башка(га сыйынышкан эле). Жана тозок жолуна айдагыла!]]></translation>
<footnotes></footnotes>
</aya>
<aya number="24">
<translation><![CDATA[Жана аларды (Махшар майданында) токтоткула.[1] Алардан суралат:]]></translation>
<footnotes><![CDATA[[1] Жакшылардан ажыратылган жамандар жөнүндө ушундай өкүм кылынат.]]></footnotes>
</aya>
<aya number="25">
<translation><![CDATA[«Эмне үчүн бири-бириңерден жардам сурабай жатасыңар?!».[1]]]></translation>
<footnotes><![CDATA[[1] Мушриктердин сыйынган «кудайлары», аларга сыйынууга үгүттөгөн жол башчылары көптүн бири катары кор болуп, дүйнөдөгү «пенделерине» жардам бере албай турат. Ошондо аларга ушундай добуш угулат.]]></footnotes>
</aya>
<aya number="26">
<translation><![CDATA[Жок! Алар бүгүн эрксиз туткундар!]]></translation>
<footnotes></footnotes>
</aya>
<aya number="27">
<translation><![CDATA[(Анан) алар (өз-ара жаңжал-сүрөөн көтөрүп) бирин-бири (күнөөлөп) собол ыргытышат.]]></translation>
<footnotes></footnotes>
</aya>
<aya number="28">
<translation><![CDATA[(Ээрчигендер башчыларга) айтат: «Силер бизге оң тарап (күч кубат, зордук) менен келгенсиңер (жана бизди ката жолго мажбурлагансыңар)»]]></translation>
<footnotes></footnotes>
</aya>
<aya number="29">
<translation><![CDATA[(Башчылар) айтат: «Жок! Өзүңөр ыйманды кабыл албай койгонсуңар.]]></translation>
<footnotes></footnotes>
</aya>
<aya number="30">
<translation><![CDATA[Силердин үстүңөрдө биздин бийлик жок болчу. Тескерисинче, өзүңөр акыйкатка каршы коом элеңер.]]></translation>
<footnotes></footnotes>
</aya>
<aya number="31">
<translation><![CDATA[Эми, Раббибиздин Сөзү (азабы) бардыгыбызга ырас болду. Биз чынында азап тартуучуларбыз.]]></translation>
<footnotes></footnotes>
</aya>
<aya number="32">
<translation><![CDATA[Биз силерди (мажбурлаган жокпуз) азгырганбыз. Өзүбүз деле азгырылган кишилер элек».]]></translation>
<footnotes></footnotes>
</aya>
<aya number="33">
<translation><![CDATA[Эми, алар ушул күнкү азапта дагы окшош-шерик болушат.]]></translation>
<footnotes></footnotes>
</aya>
<aya number="34">
<translation><![CDATA[Биз күнөөкөрлөрдү ушинтебиз!]]></translation>
<footnotes></footnotes>
</aya>
<aya number="35">
<translation><![CDATA[(Дүйнө жашоосунда) аларга «Эч бир кудай жок, бир гана Аллах бар (ошого гана сыйынгыла)» деп айтылганда текеберленишкен.]]></translation>
<footnotes></footnotes>
</aya>
<aya number="36">
<translation><![CDATA[Жана: «Биз өзүбүздүн кудайларыбызды ушул жинди акын (Мухаммад) үчүн таштайт белек?!» дешет (болчу).]]></translation>
<footnotes></footnotes>
</aya>
<aya number="37">
<translation><![CDATA[Жок! (Андай эмес! Мухаммад) акыйкатты алып келген жана пайгамбарларды тастыктаган![1]]]></translation>
<footnotes><![CDATA[[1] Мурунку пайгамбарлар эмнени алып келген болсо Мухаммад саллаллоху алайхи ва саллам дагы дал ошол акыйкатты-тавхид акыйкатын алып келди. Ал жөнүндө Иса, Муса пайгамбарлар алдын ала кабар беришкен. Анын пайгамбар болушу ошол кабарларды тастыктоо болду. Анан дагы, ал мурунку пайгамбарлар жөнүндө эң туура Куран кабарларын алып келип, алардын чыныгы пайгамбар болгонун анык далилдер менен тастыктады.]]></footnotes>
</aya>
<aya number="38">
<translation><![CDATA[(Оо, мушриктер!) Силер албетте жан ооруткан азапты татасыңар!]]></translation>
<footnotes></footnotes>
</aya>
<aya number="39">
<translation><![CDATA[Жасаган (күнөө) ишиңерге жараша жаза аласыңар!]]></translation>
<footnotes></footnotes>
</aya>
<aya number="40">
<translation><![CDATA[Ал эми Аллахтын ыкластуу (жалгыз Өзүнө ибадат кылган) пенделери...,]]></translation>
<footnotes></footnotes>
</aya>
<aya number="41">
<translation><![CDATA[Аларга белгиленген ырыскылар бар.]]></translation>
<footnotes></footnotes>
</aya>
<aya number="42">
<translation><![CDATA[Мөмө-жемиштер..., жана алар урмат-сый көргөзүлгөн абалда,]]></translation>
<footnotes></footnotes>
</aya>
<aya number="43">
<translation><![CDATA[Эң жакшы (нээматтуу) бейиштерде,]]></translation>
<footnotes></footnotes>
</aya>
<aya number="44">
<translation><![CDATA[(Кооз, дарыялар жээгиндеги) сөрүлөрдө бири-бирине бет маңдай (олтурушат).]]></translation>
<footnotes></footnotes>
</aya>
<aya number="45">
<translation><![CDATA[Аларга (бейиштеги) агып турган булактан шарап кеселери айлантып турулат.]]></translation>
<footnotes></footnotes>
</aya>
<aya number="46">
<translation><![CDATA[Алар ап-апак, ичүүчүлөр үчүн таттуу,]]></translation>
<footnotes></footnotes>
</aya>
<aya number="47">
<translation><![CDATA[Баш айланткан зыяндуулугу жок, (андан) мас болушпайт.]]></translation>
<footnotes></footnotes>
</aya>
<aya number="48">
<translation><![CDATA[Жана алардын алдында көздөрүн (өз жубайынан башкаларга) каратпаган бакыраң-көз сулуулар бар.]]></translation>
<footnotes></footnotes>
</aya>
<aya number="49">
<translation><![CDATA[Алар аздектеп коюлган жумуртка сыяктуу!]]></translation>
<footnotes></footnotes>
</aya>
<aya number="50">
<translation><![CDATA[(Бейиштегилер) бет маңдай отурушуп, бири-бирине суроо берип сүйлөшүшөт.]]></translation>
<footnotes></footnotes>
</aya>
<aya number="51">
<translation><![CDATA[Алардан бирөөсү айтты: «Менин бир жакын таанышым бар эле.]]></translation>
<footnotes></footnotes>
</aya>
<aya number="52">
<translation><![CDATA[Ал (мага): «Сен (кайра тирилүүнү) тастыктоочулардансыңбы?]]></translation>
<footnotes></footnotes>
</aya>
<aya number="53">
<translation><![CDATA[Эмне, биз өлүп, топурак жана сөөк болуп калсак деле (кайрадан тирилтилип, бул дүйнөдө) жасаган ишибизге жооп беребизби?» – деген. (Бейиши Адам шериктерине:)]]></translation>
<footnotes></footnotes>
</aya>
<aya number="54">
<translation><![CDATA[«Силер да карап көрбөйсүңөрбү» деди.]]></translation>
<footnotes></footnotes>
</aya>
<aya number="55">
<translation><![CDATA[Карады. Аны тозоктун чок ортосунда (азапта турганын) көрүп (мындай деди:)]]></translation>
<footnotes></footnotes>
</aya>
<aya number="56">
<translation><![CDATA[«Аллахка ант! Сен мени өлтүрө жаздаган экенсиң!]]></translation>
<footnotes></footnotes>
</aya>
<aya number="57">
<translation><![CDATA[Эгер мага Раббимдин (ыйман) нээматы болбогондо, мен дагы (тозок үчүн) даярдалган (бактысыз) кишилерден болуп калмакмын!]]></translation>
<footnotes></footnotes>
</aya>
<aya number="58">
<translation><![CDATA[Биз өлбөптүрбүзбү?[1]]]></translation>
<footnotes><![CDATA[[1] Экинчи өмүр менен жашаганыбызды көрбөй жатасыңбы?]]></footnotes>
</aya>
<aya number="59">
<translation><![CDATA[Биринчи өлүмүбүз менен гана өлдүк. (Анан кайра тирилгенде) азапка салынбадык?]]></translation>
<footnotes></footnotes>
</aya>
<aya number="60">
<translation><![CDATA[Албетте, бул чоң жеңиш.]]></translation>
<footnotes></footnotes>
</aya>
<aya number="61">
<translation><![CDATA[Амал кылгандар ушундай жеңиш үчүн амал кылышсын!»]]></translation>
<footnotes></footnotes>
</aya>
<aya number="62">
<translation><![CDATA[(Оо, адамдар!) ушул (бейиштеги жашоо) жакшыбы же Заккум дарагы жакшыбы?[1]]]></translation>
<footnotes><![CDATA[[1] Бул дарак тикенектүү жана уудан да ачуу! Тозоктогулар курсагы ачканда, ошол дарактан башка тамак таба албайт жана ачуусуна карабай тоюп-тоюп жеп алышат. Анан ичи, оозу күйүп, аябай суусап кыйналышат. Суу жок эмес, бар. Бирок, ал кайнак суу!]]></footnotes>
</aya>
<aya number="63">
<translation><![CDATA[Биз аны залымдарга сыноо[1] болушу үчүн жараттык.]]></translation>
<footnotes><![CDATA[[1] Мухаммад пайгамбар Мекке мушриктерине «Тозокто Заккум деген дарак бар» дегенде, алар: «Эй, келесоо! Тозокто да дарак өсөт бекен!» деп, шылдыңдашкан. Эгер ишенишкенде, сыноодон өтүшмөк.]]></footnotes>
</aya>
<aya number="64">
<translation><![CDATA[Ал–тозоктун тереңинен өсүп чыккан дарак.]]></translation>
<footnotes></footnotes>
</aya>
<aya number="65">
<translation><![CDATA[Анын бүчүрлөрү шайтандардын башына окшойт.]]></translation>
<footnotes></footnotes>
</aya>
<aya number="66">
<translation><![CDATA[Алар (тозоктогулар) андан курсактарын толтура-толтура жешет.]]></translation>
<footnotes></footnotes>
</aya>
<aya number="67">
<translation><![CDATA[Кийин анын үстүнөн аларга (ичкенде бетти, оозду күйдүрүп, ичегилерди үзүп жибере турган даражадагы) кайнак суу ичирилет![1]]]></translation>
<footnotes><![CDATA[[1] Заккумдан жеп суусаганда кайнак суу ичирилди! Уу үстүнө уу! Бирок, алар өлбөйт. Өлгөндөн бетер азапка кабылышат. Өлсө азаптан кутулуп кетпейби…]]></footnotes>
</aya>
<aya number="68">
<translation><![CDATA[Кийин алар (дагы да терең) тозокко кайтарылышат!]]></translation>
<footnotes></footnotes>
</aya>
<aya number="69">
<translation><![CDATA[Чынында, алар ата-бабаларын адашкан (Аллахтан башка «кудайларга» сыйынган) абалда табышкан эле.]]></translation>
<footnotes></footnotes>
</aya>
<aya number="70">
<translation><![CDATA[Ошолордун изинен чуркап кетишти.]]></translation>
<footnotes></footnotes>
</aya>
<aya number="71">
<translation><![CDATA[Алардан мурун, абалкылардан көпчүлүгү дагы адашып кетишкен.]]></translation>
<footnotes></footnotes>
</aya>
<aya number="72">
<translation><![CDATA[Биз алардын ичине эскертүүчү пайгамбарларды жиберген элек.[1]]]></translation>
<footnotes><![CDATA[[1] Бирок, алар «Ата-бабамдын жолу – ушул» деп, өздөрүнүн ойлорунан чыгарган азгырык жолдорду пайгамбардын жолунан абзел көрүштү. Анан Аллах таала бул эскертилген, бирок моюн сунбаган элдердин башына ар түрдүү балээлерди жиберип, жер бетинен шыпырып таштады!]]></footnotes>
</aya>
<aya number="73">
<translation><![CDATA[Эми карачы, эскертилген адамдардын акыбет-көргүлүктөрү эмне болгонун!]]></translation>
<footnotes></footnotes>
</aya>
<aya number="74">
<translation><![CDATA[Ал эми, Аллахка ыклас менен (жалгыз Өзүнө) ибадат кылган пенделер адашкан жок.]]></translation>
<footnotes></footnotes>
</aya>
<aya number="75">
<translation><![CDATA[(Бир кезде) Бизге Нух бийик добуш менен(«Оо, Раббим! Жер бетинде бир дагы каапырлардын үйүн калтырба!» деп) дуба кылды. Биз эң жакшы жооп берүүчүбүз.]]></translation>
<footnotes></footnotes>
</aya>
<aya number="76">
<translation><![CDATA[Биз аны менен үй-бүлөсүн (каапыр уулунан башкасын)[1] чоң балээден куткардык.]]></translation>
<footnotes><![CDATA[[1] Себеби, баласы ыйманга келбеген болчу.]]></footnotes>
</aya>
<aya number="77">
<translation><![CDATA[Жана анын урпактарын гана (аман) калуучулардан кылдык.]]></translation>
<footnotes></footnotes>
</aya>
<aya number="78">
<translation><![CDATA[Жана аны(н ысымын) кийинки муундар арасында (даңазалуу) калтырдык.]]></translation>
<footnotes></footnotes>
</aya>
<aya number="79">
<translation><![CDATA[Нухка ааламдарда (түбөлүк) салам болсун!]]></translation>
<footnotes></footnotes>
</aya>
<aya number="80">
<translation><![CDATA[Биз (жакшынакай ибадат кылган) мухсиндерди ушинтип сыйлайбыз.]]></translation>
<footnotes></footnotes>
</aya>
<aya number="81">
<translation><![CDATA[Ал Биздин момун пенделерибизден болчу.]]></translation>
<footnotes></footnotes>
</aya>
<aya number="82">
<translation><![CDATA[Кийин Биз башкаларды чөктүрүп жибердик.]]></translation>
<footnotes></footnotes>
</aya>
<aya number="83">
<translation><![CDATA[Ибрахим (пайгамбар) дагы анын (Нухтун) жамаатынан (ыймандуу пенделерден) эле.]]></translation>
<footnotes></footnotes>
</aya>
<aya number="84">
<translation><![CDATA[Бир кезде ал Раббисине (ширктен) таза жүрөк менен келди.]]></translation>
<footnotes></footnotes>
</aya>
<aya number="85">
<translation><![CDATA[(Жана) атасы жана коомуна (мындай) деди: «Эмнелерге эле сыйынып жатасыңар?!]]></translation>
<footnotes></footnotes>
</aya>
<aya number="86">
<translation><![CDATA[Аллахтан башка өзүңөр ойлоп тапкан (жасалма) кудайды тандайсыңарбы?!]]></translation>
<footnotes></footnotes>
</aya>
<aya number="87">
<translation><![CDATA[Ааламдардын Раббиси (Аллах) жөнүндө кандай ойлойсуңар? (Күндөрдүн биринде чоң элдик майрам болуп, бардыгы майрам талаасына кетип жатышты. Ибрахимди да «жүр» дешкенде ал:)]]></translation>
<footnotes></footnotes>
</aya>
<aya number="88">
<translation><![CDATA[Жылдыздарга бир карап алып:]]></translation>
<footnotes></footnotes>
</aya>
<aya number="89">
<translation><![CDATA[«Мен ооруп турам» – деди.]]></translation>
<footnotes></footnotes>
</aya>
<aya number="90">
<translation><![CDATA[Бардыгы андан бурулуп (талаага) кетишти.]]></translation>
<footnotes></footnotes>
</aya>
<aya number="91">
<translation><![CDATA[Анан Ибрахим алардын (ибадатканадагы) «кудайларына» тез жетип келип: «(Алдыңардагы тамактан) жебейсиңерби?»,]]></translation>
<footnotes></footnotes>
</aya>
<aya number="92">
<translation><![CDATA[Эмнеге сүйлөбөй жатасыңар?!» - деди.]]></translation>
<footnotes></footnotes>
</aya>
<aya number="93">
<translation><![CDATA[Анан аларды күч менен уруп (талкалап) салды (жана балтаны чоң «кудайдын» колуна илип койду).]]></translation>
<footnotes></footnotes>
</aya>
<aya number="94">
<translation><![CDATA[(Эли кечинде) ага чуркап келишти. (Жана аны омуроолоп, кандай жаза берсек экен деп, чуру-чуу түшүп турганда, Ибрахим учурдан пайдаланып дааватын улантып:)]]></translation>
<footnotes></footnotes>
</aya>
<aya number="95">
<translation><![CDATA[Айтты: «Өзүңөр жонуп жасаган нерселерге ибадат кыласыңарбы?!]]></translation>
<footnotes></footnotes>
</aya>
<aya number="96">
<translation><![CDATA[Силерди да, силердин ишиңерди[1] да Аллах жараткан!]]></translation>
<footnotes><![CDATA[[1] Силер тер төгүп, иштеп, жонуп жасаган мына бул «кудайыңарды».]]></footnotes>
</aya>
<aya number="97">
<translation><![CDATA[(Мушриктер) айтышты: «Ал үчүн (отундан) «үйлөрдү» куруп (жандырып) отко таштагыла!]]></translation>
<footnotes></footnotes>
</aya>
<aya number="98">
<translation><![CDATA[Ага каршы (ушундай) амалды тандашты. Биз аларды(н өзүн) төмөн (жеңилген) кылып койдук.[1]]]></translation>
<footnotes><![CDATA[[1] Ибрахимди чоң жалынга ыргытышып, аны жеңдик, кутулдук деп калышкан. Бирок, Аллахтын амалкерлиги жогору келди. Ал отко «Ибрахимге муздак жана зыянсыз бол!» деп буйрук берди. От дагы Аллахтын бир пендеси. Буйрукка моюн сунду. Ибрахим оттун ичинен аман-эсен чыгып келип, бул кежирленген, таш боор элден, каапыр атадан түңүлүп, баш алып кетүүнү каалады.]]></footnotes>
</aya>
<aya number="99">
<translation><![CDATA[(Ибрахим) айтты: «Мен Раббиме кетемин! Ал мени туура жолго баштайт!» (Ибрахим Шам жерине кетип, ошол жакта жашап калды. Өмүрү бир кыйла өтүп калса да, перзент көрбөгөндөн улам Раббисине дуба кылды:)]]></translation>
<footnotes></footnotes>
</aya>
<aya number="100">
<translation><![CDATA[«Оо, Раббим! Мага салих (таза) инсандардан (боло турган бир перзент) берчи?!».]]></translation>
<footnotes></footnotes>
</aya>
<aya number="101">
<translation><![CDATA[Анан Биз ага бир жумшак пейил перзент (көрүшү) менен сүйүнчү кабар бердик.]]></translation>
<footnotes></footnotes>
</aya>
<aya number="102">
<translation><![CDATA[Качан ал перзент (сүймөнчүк болуп) Ибрахим менен бирге жүрүү курагына жеткенде, (ага) «Оо, балакайым! Мен түшүмдө сени курман чалып жатканымды көрүптүрмүн. Ойлонуп көр, эмне дейсиң?! деди. «Атакем, – деди ал, – буюрулганды аткара бериңиз. Аллах кааласа мени сабыр кылуучулардан экенимди көрөсүз».]]></translation>
<footnotes></footnotes>
</aya>
<aya number="103">
<translation><![CDATA[Экөөсү (Аллахтын буйругуна) моюн сунуп, атасы аны маңдайы менен жерге жаткырганда…]]></translation>
<footnotes></footnotes>
</aya>
<aya number="104">
<translation><![CDATA[«Оо, Ибрахим! – деп добуш кылдык.]]></translation>
<footnotes></footnotes>
</aya>
<aya number="105">
<translation><![CDATA[Сен түшүңдү (анда берилген буйрукту) ырас билип аткардың. Биз жакшы амал кылуучу адамдарды ушинтип сыйлайбыз».]]></translation>
<footnotes></footnotes>
</aya>
<aya number="106">
<translation><![CDATA[Чынында, бул анык сыноо болгон.]]></translation>
<footnotes></footnotes>
</aya>
<aya number="107">
<translation><![CDATA[Жана Биз Ысмайылдын ордуна улук курмандык бердик.[1]]]></translation>
<footnotes><![CDATA[[1] Ал курмандыктын «улук» деп аталганынын себеби, аны улук пайгамбар, улук баласынын ордуна курман чалды. Ал «улук курмандык» Аллах бейиштен жиберген кочкор эле.]]></footnotes>
</aya>
<aya number="108">
<translation><![CDATA[Биз аны(н ысымын) кийинки муундардын арасында (даңазалуу кылып) калтырдык.]]></translation>
<footnotes></footnotes>
</aya>
<aya number="109">
<translation><![CDATA[Ибрахимге (Аллахтын) салам(ы) болсун!]]></translation>
<footnotes></footnotes>
</aya>
<aya number="110">
<translation><![CDATA[Биз жакшыларды ушинтип сыйлайбыз.]]></translation>
<footnotes></footnotes>
</aya>
<aya number="111">
<translation><![CDATA[Чынында, ал Биздин ыймандуу пенделерибизден болгон.]]></translation>
<footnotes></footnotes>
</aya>
<aya number="112">
<translation><![CDATA[Жана Биз ага Исхак жөнүндө куш кабар бердик. (Исхак) салих пайгамбарлардын бири.]]></translation>
<footnotes></footnotes>
</aya>
<aya number="113">
<translation><![CDATA[Биз ага (Ибрахимге) Жана Исхакка (көп) берекеттерди бердик. Ал экөөсүнүн урпактарынын арасынан жакшы(лар) да, өзүнө анык зулум кылган(дар) да чыкты.]]></translation>
<footnotes></footnotes>
</aya>
<aya number="114">
<translation><![CDATA[Биз Муса менен Харунга да жакшылык кылдык.]]></translation>
<footnotes></footnotes>
</aya>
<aya number="115">
<translation><![CDATA[Жана ал экөөсү менен алардын коомун чоң балээден куткардык.]]></translation>
<footnotes></footnotes>
</aya>
<aya number="116">
<translation><![CDATA[Жана (душмандарына каршы) аларга жардам бердик. Натыйжада экөө жеңүүчүлөрдөн болушту.]]></translation>
<footnotes></footnotes>
</aya>
<aya number="117">
<translation><![CDATA[Жана ал экөөсүнө анык баяндалган Китеп (Тоорат) берип,]]></translation>
<footnotes></footnotes>
</aya>
<aya number="118">
<translation><![CDATA[Туура жолго баштадык.]]></translation>
<footnotes></footnotes>
</aya>
<aya number="119">
<translation><![CDATA[Жана аларды акыркы муундардын арасында (даңазалуу кылып) калтырдык.]]></translation>
<footnotes></footnotes>
</aya>
<aya number="120">
<translation><![CDATA[Муса менен Харунга салам болсун!]]></translation>
<footnotes></footnotes>
</aya>
<aya number="121">
<translation><![CDATA[Биз жакшыларды ушинтип сыйлайбыз.]]></translation>
<footnotes></footnotes>
</aya>
<aya number="122">
<translation><![CDATA[Чынында, экөө тең Биздин ыймандуу пенделерибизден.]]></translation>
<footnotes></footnotes>
</aya>
<aya number="123">
<translation><![CDATA[Иляс дагы пайгамбарлардан эле.[1]]]></translation>
<footnotes><![CDATA[[1] Иляс пайгамбар Шам жериндеги бир элге жиберилген. Анын коому «Баьл» деген чоң бутка сыйынган.]]></footnotes>
</aya>
<aya number="124">
<translation><![CDATA[Бир кезде ал коомуна (мындай) деди: «(Аллахтан) коркпойсуңарбы?!]]></translation>
<footnotes></footnotes>
</aya>
<aya number="125">
<translation><![CDATA[Эң мыкты Жаратуучуну (Аллахты) таштап, «Баьлга» дуба кыласыңарбы?!]]></translation>
<footnotes></footnotes>
</aya>
<aya number="126">
<translation><![CDATA[Силердин да, абалкы ата-бабаңардын да Раббиси Аллах эле го?!»]]></translation>
<footnotes></footnotes>
</aya>
<aya number="127">
<translation><![CDATA[Бирок, коому аны жалганга чыгарды. Натыйжада (азапка) даярдалгандардан болушту.]]></translation>
<footnotes></footnotes>
</aya>
<aya number="128">
<translation><![CDATA[Ал эми, Аллахтын мухлис (Өзүнө гана ибадат кылган) пенделери (андай эмес).]]></translation>
<footnotes></footnotes>
</aya>
<aya number="129">
<translation><![CDATA[Жана Биз аны(н ысымын) акыркылардын арасында (даңазалуу кылып) калтырдык.]]></translation>
<footnotes></footnotes>
</aya>
<aya number="130">
<translation><![CDATA[Иляска (Аллахтан) салам болсун!]]></translation>
<footnotes></footnotes>
</aya>
<aya number="131">
<translation><![CDATA[Биз жакшыларды ушинтип сыйлайбыз.]]></translation>
<footnotes></footnotes>
</aya>
<aya number="132">
<translation><![CDATA[Ал Биздин ыймандуу пенделерибиздин бири.]]></translation>
<footnotes></footnotes>
</aya>
<aya number="133">
<translation><![CDATA[Лут дагы элчи-пайгамбарлардан эле.]]></translation>
<footnotes></footnotes>
</aya>
<aya number="134">
<translation><![CDATA[Бир кезде Биз аны жана анын үй-бүлөсүнүн бардыгын (асмандан жааган таш балээсинен) куткарганбыз.]]></translation>
<footnotes></footnotes>
</aya>
<aya number="135">
<translation><![CDATA[Бир гана кемпир(и) азапта калуучулардын арасында калды. (Себеби ал ыймандуу болбогон).]]></translation>
<footnotes></footnotes>
</aya>
<aya number="136">
<translation><![CDATA[Анан Биз башкаларды кыйраттык.]]></translation>
<footnotes></footnotes>
</aya>
<aya number="137">
<translation><![CDATA[(Эй, Мекке мушриктери!) Силер алардын (кыйраган элдин чалдыбарларынын) үстүнөн ары-бери өтөсүңөр го, эрте менен]]></translation>
<footnotes></footnotes>
</aya>
<aya number="138">
<translation><![CDATA[жана кечинде. Акылыңарды иштетпейсиңерби?!]]></translation>
<footnotes></footnotes>
</aya>
<aya number="139">
<translation><![CDATA[Чынында, Юнус дагы элчи-пайгамбарлардан бири.]]></translation>
<footnotes></footnotes>
</aya>
<aya number="140">
<translation><![CDATA[Бир кезде ал (элине таарынып, жеринен) качып чыгып, толуп калган кемеге отурду.[1]]]></translation>
<footnotes><![CDATA[[1] Бирок, жолдо добул туруп, кеме чайпалып баштаганда кемедегилер чучукулак тартышып, кимге түшсө, аны ыргытууга макулдашышат.]]></footnotes>
</aya>
<aya number="141">
<translation><![CDATA[Анан чүчүкулак тартышты эле, ал жеңилгендерден болуп калды.]]></translation>
<footnotes></footnotes>
</aya>
<aya number="142">
<translation><![CDATA[Анан ал (башкалар тарабынан) жемеленип турганда чоң балык жутуп жиберди.]]></translation>
<footnotes></footnotes>
</aya>
<aya number="143">
<translation><![CDATA[Эгер ал (Аллахты) аруулагандардан болбогондо,]]></translation>
<footnotes></footnotes>
</aya>
<aya number="144">
<translation><![CDATA[Балыктын курсагында кайра тирилген күнгө чейин калып кетмек.]]></translation>
<footnotes></footnotes>
</aya>
<aya number="145">
<translation><![CDATA[Анан аны (жээктеги) жалаң жерге ыргытып жибердик. Ал ооруп калган эле.[1]]]></translation>
<footnotes><![CDATA[[1] Аллах китке буюрганда, жээкке бүркүп жиберди. Юнус бир нече күн наар албай, караңгы курсакта болгондуктан, чала жан болуп, козголгонго да алы келбей сулап калды.]]></footnotes>
</aya>
<aya number="146">
<translation><![CDATA[Биз анын үстүнө ашкабак өсүмдүгүн өстүрүп (көлөкөсү менен калкалап) койдук.[1]]]></translation>
<footnotes><![CDATA[[1] Себеби, анын жалбырагы чоң жана ашкабак бар жерге чымын-чиркей келбейт экен.]]></footnotes>
</aya>
<aya number="147">
<translation><![CDATA[Юнусту жүз миң же андан көбүрөөк элге пайгамбар кылган элек.]]></translation>
<footnotes></footnotes>
</aya>
<aya number="148">
<translation><![CDATA[Анан алар (тообо кылып) ыйман келтиришти. Биз аларды (белгилүү) мөөнөткө чейин (өмүр нээматы менен) пайдалантырдык.]]></translation>
<footnotes></footnotes>
</aya>
<aya number="149">
<translation><![CDATA[(Оо, Мухаммад!) Сен алардан (периштелерге сыйынган мушриктерден) сурачы, Раббилерине кыз перзенттерди, өздөрүнө уул перзенттерди ыраа көрүшөбү?[1]]]></translation>
<footnotes><![CDATA[[1] Курайш мушриктери периштелерди Аллахтын кыздары, алар Аллах менен жиндердин никесинен туулган деген каапырчылык пикирде болушкан.]]></footnotes>
</aya>
<aya number="150">
<translation><![CDATA[Же болбосо, Биз периштелерди ургаачы кылып жаратканыбызды көрүшүптүрбү?!]]></translation>
<footnotes></footnotes>
</aya>
<aya number="151">
<translation><![CDATA[Уккула, Алар ойдон чыгарылган жалгандарында (мындай) дешет:]]></translation>
<footnotes></footnotes>
</aya>
<aya number="152">
<translation><![CDATA[«Аллахтын баласы бар». Алар – жеткен жалганчылар!]]></translation>
<footnotes></footnotes>
</aya>
<aya number="153">
<translation><![CDATA[(Аллах) уулдардын ордуна кыздарды тандап алыптырбы?!]]></translation>
<footnotes></footnotes>
</aya>
<aya number="154">
<translation><![CDATA[Силерге эмне болгон?! Кандай гана (жаман) өкүм чыгарып жатасыңар!]]></translation>
<footnotes></footnotes>
</aya>
<aya number="155">
<translation><![CDATA[(Аллахтын баласы болбостугун) эстебейсиңерби?!]]></translation>
<footnotes></footnotes>
</aya>
<aya number="156">
<translation><![CDATA[Же (колуңарда) анык далил барбы? (Же силерге Курандан башка ыйык китеп түштүбү?)]]></translation>
<footnotes></footnotes>
</aya>
<aya number="157">
<translation><![CDATA[(Анда) алып келгиле, китебиңерди, эгер чынчыл болсоңор!]]></translation>
<footnotes></footnotes>
</aya>
<aya number="158">
<translation><![CDATA[Алар Аллах менен жиндердин арасында (өздөрүнчө) тууганчылык бар дешет. (Андай эмес). Жиндер өздөрүнүн (суракка) даярдалганын билишет!]]></translation>
<footnotes></footnotes>
</aya>
<aya number="159">
<translation><![CDATA[Аллах алар сыпаттаган (кемчилдиктүү) сыпаттардан Аруу-Таза!]]></translation>
<footnotes></footnotes>
</aya>
<aya number="160">
<translation><![CDATA[Ал эми, Аллахтын жакшы амал кылган пенделери (Аллахты кемчилдиктүү сыпаттар менен сыпаттабайт).]]></translation>
<footnotes></footnotes>
</aya>
<aya number="161">
<translation><![CDATA[(Оо, мушриктер!) Силер дагы, силер сыйынган «кудайыңар» дагы]]></translation>
<footnotes></footnotes>
</aya>
<aya number="162">
<translation><![CDATA[эч кимди адаштыра албайсыңар!]]></translation>
<footnotes></footnotes>
</aya>
<aya number="163">
<translation><![CDATA[(Эзелки Тагдыр Китебинде) тозокко кирүүчү (болуп жазылган) адамдарды гана (адаштыра аласыңар).]]></translation>
<footnotes></footnotes>
</aya>
<aya number="164">
<translation><![CDATA[(Периштелер айтат:) «Биздин бардыгыбыздын белгилүү орун-даражаларыбыз бар.]]></translation>
<footnotes></footnotes>
</aya>
<aya number="165">
<translation><![CDATA[Жана биз (Аллахтын кызматында) сап тартып туруучуларбыз.]]></translation>
<footnotes></footnotes>
</aya>
<aya number="166">
<translation><![CDATA[Жана биз, чынында (Аллахка) тасбих айтуучуларбыз!» (Кийинки аяттарда мушриктердин жалганчылыгы ашкереленет).]]></translation>
<footnotes></footnotes>
</aya>
<aya number="167">
<translation><![CDATA[Алар айтышат:]]></translation>
<footnotes></footnotes>
</aya>
<aya number="168">
<translation><![CDATA[«Эгер биздин алдыбызда абалкылардын зикири (баяндалган Ыйык Китеп) болсо...,]]></translation>
<footnotes></footnotes>
</aya>
<aya number="169">
<translation><![CDATA[Биз деле мухлис (Аллахтын Өзүнө сыйынган) пенделери болмокпуз».]]></translation>
<footnotes></footnotes>
</aya>
<aya number="170">
<translation><![CDATA[Анан ага (өздөрү самаган Китепке) каапыр болушту. Эми тез арада (адашкандыктарын) билип алышат.]]></translation>
<footnotes></footnotes>
</aya>
<aya number="171">
<translation><![CDATA[Элчи-пайгамбар кылып жиберилген пенделерибиз үчүн (Тагдыр Китебинде төмөндөгүчө) сөзүбүз жазылган:]]></translation>
<footnotes></footnotes>
</aya>
<aya number="172">
<translation><![CDATA[«Чынында алар гана жардам берилген адамдар!]]></translation>
<footnotes></footnotes>
</aya>
<aya number="173">
<translation><![CDATA[Чынында Биздин аскерибиз гана жеңүүчүлөр!»]]></translation>
<footnotes></footnotes>
</aya>
<aya number="174">
<translation><![CDATA[Сен алардан (мушриктерден) белгилүү убакытка чейин жүзүңдү бур!]]></translation>
<footnotes></footnotes>
</aya>
<aya number="175">
<translation><![CDATA[Жана аларды(н акыбетин) карап тур! Өздөрү да тез эле көрүп калышат!]]></translation>
<footnotes></footnotes>
</aya>
<aya number="176">
<translation><![CDATA[Алар Биздин азабыбызды шаштырып жатышабы?![1]]]></translation>
<footnotes><![CDATA[[1] Пайгамбарыбыздын «Шашпай тургула!» деген сөзүнө алар: «Качан келет ошол азаптуу күнүң?» деп мыскылдап жооп беришкен.]]></footnotes>
</aya>
<aya number="177">
<translation><![CDATA[Эгер азап алардын турак-жайларына түшчү болсо, эскертилген адамдардын таңы жаман (өтө караңгы) болуп калат!]]></translation>
<footnotes></footnotes>
</aya>
<aya number="178">
<translation><![CDATA[Сен белгилүү убакытка чейин алардан жүзүңдү бур!]]></translation>
<footnotes></footnotes>
</aya>
<aya number="179">
<translation><![CDATA[Жана аларды(н акыбетин) карап тур. Өздөрү да тез эле көрүп калышат!]]></translation>
<footnotes></footnotes>
</aya>
<aya number="180">
<translation><![CDATA[Кудуреттүүлүк Ээси болгон Раббиң алардын (кемчилдиктүү) сыпаттоолорунан Таза!]]></translation>
<footnotes></footnotes>
</aya>
<aya number="181">
<translation><![CDATA[Пайгамбарларга салам болсун!]]></translation>
<footnotes></footnotes>
</aya>
<aya number="182">
<translation><![CDATA[Ааламдардын Раббиси Аллахка мактоолор болсун!]]></translation>
<footnotes></footnotes>
</aya>
</sura>
<sura number="38">
<aya number="1">
<translation><![CDATA[Сод.[1] Даңазалуу Куранга[2] ант:]]></translation>
<footnotes><![CDATA[[1] Бакара сүрөсүнүн 1-аятын караңыз.
[2] Курани Карим даңазалуу, туура жолго, Акыйкатка, Адилетке баштаган Китеп. Ким аны ээрчисе эки дүйнөдө бактылуу, даңазалуу болот.]]></footnotes>
</aya>
<aya number="2">
<translation><![CDATA[Бирок, каапырлар (Куранга каршы) текеберликте жана душманчылыкта.]]></translation>
<footnotes></footnotes>
</aya>
<aya number="3">
<translation><![CDATA[Биз алардан мурун (Ыйык Китепке каршы болгон) муундардын арасынан көпчүлүгүн кыйратканбыз. Анан (баштарына азап келип калганда өкүрүп-бакырып) жалбарышкан. Бирок, эми кутулуунун убактысы эмес болчу.]]></translation>
<footnotes></footnotes>
</aya>
<aya number="4">
<translation><![CDATA[Өздөрүнүн ичинен аларга эскертүүчү-пайгамбар келгенине (ишенбөөчүлүк менен) таңыркап, каапыр болгон адамдар: «Бул (Мухаммад) сыйкырчы-жалганчы!]]></translation>
<footnotes></footnotes>
</aya>
<aya number="5">
<translation><![CDATA[Ал (биздин) көп кудайларды бир эле Кудай кылат бекен?! Бул өтө таң калычтуу нерсе!» – дешти.[1]]]></translation>
<footnotes><![CDATA[[1] Анан каапырлардын чоңдору чогулуп, Мухаммад саллаллоху алайхи ва салламдын алдына барышып «Эмне кааласаң берели, «жалгыз кудайга сыйынуу керек» дебечи деп келишим түзмөкчү болушканда пайгамбар саллаллоху алайхи ва саллам андай келишимден баш тартат.]]></footnotes>
</aya>
<aya number="6">
<translation><![CDATA[Алардын чоңдору чыгып: «Жүргүлө (кеттик) өзүңөрдүн кудайыңарга сабыр менен (бекем) тургула! Бул (жоругу менен анын бийликке жетүүсү) максат кылынган.]]></translation>
<footnotes></footnotes>
</aya>
<aya number="7">
<translation><![CDATA[Биз мындайды акыркы элдерден (ата-бабаларыбыздан) уккан эмеспиз. Бул ойлоп табылган жорук.]]></translation>
<footnotes></footnotes>
</aya>
<aya number="8">
<translation><![CDATA[Биздин арабыздан (адам калбагансып) Зикир-Куран ушуга түшүрүлүптүрбү?!» – (дешти). Жок! Алар Менин Зикир-Куранымдан шектенишүүдө. Балким, алар азапты татып көрбөгөн(дөн улам ушинтип жатышкандыр).]]></translation>
<footnotes></footnotes>
</aya>
<aya number="9">
<translation><![CDATA[Же кудуреттүү, Берешен Раббиңдин Ырайым казыналары алардын ыктыярындабы?!]]></translation>
<footnotes></footnotes>
</aya>
<aya number="10">
<translation><![CDATA[Же асмандар менен жердин жана экөөсүнүн арасындагы нерселердин падышалыгы алардын колундабы?! Анда, себептерин таап (асманга) көтөрүлүшсүн (жана, эгер колдорунан келсе Мухаммадга түшүрүлүп жаткан Аллахтын Ырайымын кыркып салышсын!)]]></translation>
<footnotes></footnotes>
</aya>
<aya number="11">
<translation><![CDATA[Алар ал жер, бул жердеги (уюгушкан) топтордон турган жеңилген аскерлер.]]></translation>
<footnotes></footnotes>
</aya>
<aya number="12">
<translation><![CDATA[Алардан мурун да Нухтун (каапыр) коому (Нухту), Аад элдери (Худ пайгамбарды), казыктардын кожоюну Фараон (Мусаны),]]></translation>
<footnotes></footnotes>
</aya>
<aya number="13">
<translation><![CDATA[Самуд коому (Салихти), Лут коому (Лутту), бак-бостон элдери (Шуайбды) жалганчы кылышкан. Ошолор дагы уюшкан топтор эле.]]></translation>
<footnotes></footnotes>
</aya>
<aya number="14">
<translation><![CDATA[Бардыгы пайгамбарларды «жалганчы» дешкен убакта Менин азабым (аларга) хакк (ылайык) болду.]]></translation>
<footnotes></footnotes>
</aya>
<aya number="15">
<translation><![CDATA[Булар (Мекке каапырлары) эч кайтарып болбой турган бир гана ач айкырыкты[1] гана күтүп жатышат.]]></translation>
<footnotes><![CDATA[[1] Кыяматтагы Исрафил периште тарткан кернейдин үнүн.]]></footnotes>
</aya>
<aya number="16">
<translation><![CDATA[Жана алар «Оо, Рабби бизге өзүбүздүн (азаптан турган) тиешебизди Эсеп Күндөн мурун эле тездетип бере бер» - дешти.[1]]]></translation>
<footnotes><![CDATA[[1] Пайгамбар саллаллоху алайхи ва саллам аларга эсеп күнүндөгү жазаны эскертсе «Кудайың азыр эле бере бербейби» дешип мыскылдашты.]]></footnotes>
</aya>
<aya number="17">
<translation><![CDATA[Алардын сөздөрүнө сабыр кыл жана күч-кубаттуу пендебиз Даудду эсте. Ал (Аллахка) өтө берилген пенде болчу.]]></translation>
<footnotes></footnotes>
</aya>
<aya number="18">
<translation><![CDATA[Биз ага, аны менен бирге эртели-кеч тасбих айта турган тоолорду моюн сундурдук.]]></translation>
<footnotes></footnotes>
</aya>
<aya number="19">
<translation><![CDATA[Жана топ-топ куштарды да (моюн сундурдук. Бардыгы (тоо-таш жана куштар) ага моюн сунган эле.[1]]]></translation>
<footnotes><![CDATA[[1] Дауддун добушу өтө жагымдуу, мейин, угумдуу болгондуктан ал Забур аяттарын мукамдуу созолонтуп киргенде, тоо-таштар, куштар берилип, аны менен кошулуп Аллахка тасбих айтышкан.]]></footnotes>
</aya>
<aya number="20">
<translation><![CDATA[Жана Биз анын мүлк-бийлигин бекем кылдык, Хикмат (даанышмандык) жана өтүмдүү (өкүмдүү) Сөз бердик.]]></translation>
<footnotes></footnotes>
</aya>
<aya number="21">
<translation><![CDATA[Сага (оо, Мухаммад), талашкан адамдардын кабары келди беле? Ошондо, алар (эки маселе талашкан адам ибадатканадагы) мээрапка дубал ашып,]]></translation>
<footnotes></footnotes>
</aya>
<aya number="22">
<translation><![CDATA[капыстан Даудга кирип келгенде, алардан коркуп кетти. «Коркпогун – дешти алар-биз бири экинчисине зулумдук кылган талашуучулар болобуз. Биздин ортобузда акыйкат менен өкүм кыл. Зулумдук кылба! Жана бизди туура жолго башта!»]]></translation>
<footnotes></footnotes>
</aya>
<aya number="23">
<translation><![CDATA[«Бул менин өз бурадарым (деди бирөөсү), анын токсон тогуз соолук коюу бар. Менин коюм бирөө гана. Анан бул: «Муну да мага бер» – деп (алып койду) жана сөздө мени жеңип алды».]]></translation>
<footnotes></footnotes>
</aya>
<aya number="24">
<translation><![CDATA[(Дауд муну угар замат шашылып): «Сенин (бир) коюңду сурап (өзүнүн койлоруна кошуп) алуу менен сага зулум кылыптыр! Нечендеген достор бири-бирине зулум кылышат. Бир гана ыйман келтирип, жакшы иштерди кылгандар (андай эмес). Алар өтө сейрек» деди. (Ошондо) Дауд Биз аны сынап жатканыбызды билип калды дагы Раббисинен кечирим сурап,[1] рукуу, тообо кылган абалда (сажда кылып) боюн жерге таштады.]]></translation>
<footnotes><![CDATA[[1] Аллах таала Куранда Дауддун кайсы күнөөсүн билдирип коюуу үчүн бул сыноону уюштурганын айткан эмес. Бул жерде үлгү алчу анын нерсе дароо кечирим сурап, тообо кылганы.Пайгамбарлар дин ишин жеткирүүдө күнөөлөрдөн корголгон (маъсуум). Ал эми, унутчаактык, кээ бирде бир нерсеге берилип калуу сыяктуу адамдык табигый касиеттер аларга жат эмес болчу.]]></footnotes>
</aya>
<aya number="25">
<translation><![CDATA[Биз ал үчүн бул (күнөө) ишти кечирдик. Чынында, Бизди алдыбызга ага ынактык-жакындык жана жакшы акыбет бар.]]></translation>
<footnotes></footnotes>
</aya>
<aya number="26">
<translation><![CDATA[О, Дауд! Биз сени жер бетинде (Өзүбүздөн) халифа-орунбасар кылдык. Эми, адамдар арасында акыйкаттык менен өкүм жүргүз. Жана напсиңдин каалоолоруна ээрчибе – Аллахтын жолунан адаштырып жиберет. Ал эми, Аллахтын жолунан адашкандарга унуткандары себептүү Эсеп Күнүндө катуу азап бар.]]></translation>
<footnotes></footnotes>
</aya>
<aya number="27">
<translation><![CDATA[Биз асман менен жерди жана экөөсүнүн арасындагы нерселерди эрмек үчүн (беймаксат) жаратпадык. Бул – каапырлардын ойлогону. Каапырларга тозоктогу «увайл» азабы болсун!]]></translation>
<footnotes></footnotes>
</aya>
<aya number="28">
<translation><![CDATA[Же биз ыйман келтирип, салих амал кылгандарды жер бетинде бузукулук кылуучулар менен тең кылат бекенбиз?! Же болбосо такыба кишилерди ыпыластар менен тең кылат бекенбиз?!]]></translation>
<footnotes></footnotes>
</aya>
<aya number="29">
<translation><![CDATA[Биз сага бул берекеттүү (Куран) Китепти анын аяттарын акылдуу адамдар түшүнүп окушу жана (андан) акыл-насаат алышы үчүн түшүрдүк.[1]]]></translation>
<footnotes><![CDATA[[1] Демек, кимде-ким Куранды түшүнүп, акыл жүгүртүп, андан бир пайдалуу насаат үйрөнөйүн, жашоомо колдоноюн деп окуса, андан көп жакшылыктар, терең илим, туура жол, шыпаа, нур, адилет өкүм жана башка ушул сыяктуу көп берекелерди табат.]]></footnotes>
</aya>
<aya number="30">
<translation><![CDATA[Жана Биз Даудга Сулайманды белек кылдык. Ал (Сулайман) абдан жакшы пенде! Ал (Раббисине) өтө берилген!]]></translation>
<footnotes></footnotes>
</aya>
<aya number="31">
<translation><![CDATA[Бир кезде, кечке маал ага ойноктогон тулпарлар көргөзүлдү.]]></translation>
<footnotes></footnotes>
</aya>
<aya number="32">
<translation><![CDATA[(Ошондо ал): "Мен кооздукту сүйүүнү Раббимди эскерүүдөн абзел көрүп каган турбаймынбы! (Күн) бетине парда тартып алыптыр" – деди.[1]]]></translation>
<footnotes><![CDATA[[1] Сулайман пайгамбар тулпарларга суктанып, асыр намазынын убактысы өтүп кеткенин билбей калыптыр.]]></footnotes>
</aya>
<aya number="33">
<translation><![CDATA[Ошол (мени алагды кылган) тулпарларды алып келгиле!» Анан (тулпарлардын) моюндары менен буттарын (кылычы менен) «сылай» баштады.[1]]]></translation>
<footnotes><![CDATA[[1] Бардыгын Аллахтын ыразычылыгы үчүн курман чалып таштады.]]></footnotes>
</aya>
<aya number="34">
<translation><![CDATA[Биз Сулайманга сыноо түшүрдүк жана тактысына бир денени таштап койдук. Кийин ал тообо кылды.[1]]]></translation>
<footnotes><![CDATA[[1] Ал – ара төрөлгөн баланын денеси. Бир күнү Сулайман «Мен бүгүн бардык аялдарыма жакындык кыламын. Алар мага эр-азамат перзенттерди төрөп берет жана мен алар менен жортуул-жихад кыламын!» дептир. Айтканындай бардык аялдарына киргени менен бирөөнүнн гана боюна бүтүп, ал дагы ара төрөлгөн экен. Сулайман ошондо гана «Аллах кааласа» деп айтпаганын эстеп тообо кылыптыр.]]></footnotes>
</aya>
<aya number="35">
<translation><![CDATA[(Жана) айтты: «Оо, Раббим! Мени кечир! Мага менден кийин (Кыяматка чейин) эч кимге берилбей турган бийлик бер! Албетте, сен Берешен Затсың!]]></translation>
<footnotes></footnotes>
</aya>
<aya number="36">
<translation><![CDATA[(Дубасын кабыл кылгандан) кийин Биз ага, анын буйругу менен каалаган тарабына шуулдап жүрө турган шамалды,]]></translation>
<footnotes></footnotes>
</aya>
<aya number="37">
<translation><![CDATA[Бардык куруучу, деңизге чумкуучу жин-шайтандарды,]]></translation>
<footnotes></footnotes>
</aya>
<aya number="38">
<translation><![CDATA[Жана алардан башка (азоо) жиндерди да кишенделген абалда моюн сундуруп (кызматчы кылып) бердик.]]></translation>
<footnotes></footnotes>
</aya>
<aya number="39">
<translation><![CDATA[(Жана айттык:) «Биздин берешендигибиз - ушул (кааласаң) сен дагы (башкаларга) бер, (каалабасаң) бербе. (Бул боюнча) сага эсеп-кысап жок!]]></translation>
<footnotes></footnotes>
</aya>
<aya number="40">
<translation><![CDATA[Чынында Биздин алдыбызда ал үчүн ынактык жана жакшы акыбет бар!]]></translation>
<footnotes></footnotes>
</aya>
<aya number="41">
<translation><![CDATA[(Оо, Мухаммад, сен ушул Китепте) Биздин пендебиз Аюбду да эстегин. Бир кезде ал Раббисине: «Мага шайтан азап-машакат жеткирди!» деп жалбарды.[1]]]></translation>
<footnotes><![CDATA[[1] Эмнеден улам экенин жалгыз Аллах билет, бирок, шайтан анын денесине үйлөп, натыйжада жараат каптап кеткен. Дагы үй-бүлөсүнөн, мал-мүлкүнөн ажырап калуусуна да шайтан себепчи болгон.]]></footnotes>
</aya>
<aya number="42">
<translation><![CDATA[«Бутуң менен жерди тепкиниң. Бул (сен үчүн) жууна турган жана иче турган муздак суу» (деди Аллах).[1]]]></translation>
<footnotes><![CDATA[[1] Аюб тепкен жеринен чыккан булак суусуна жуунганда жараатынан айыгып калды.]]></footnotes>
</aya>
<aya number="43">
<translation><![CDATA[Биз ага Өзүбүз тараптан мээрим иретинде жана (тээ Кыяматка чейинки) акылдууларга сабак болсун деп үй-бүлөсүн дагы ошончо кошумчасы менен кайтарып бердик.]]></translation>
<footnotes></footnotes>
</aya>
<aya number="44">
<translation><![CDATA[(Оо, Аюб!) Колуңа бир боо (чыбык) ал дагы (аялыңды) ошону менен саба! Антыңды бузба![1] Чынында, Биз анын сабырдуулугун көрдүк. Ал (Аюб) эң мыкты пенде! Ал (Раббисине) өтө берилген!]]></translation>
<footnotes><![CDATA[[1] Аюб ооруп жатканда, бир жолу аялынан ачууланып: «Эгер шыпаа тапсам сага жүз таяк урамын» - деп, Аллахтын атына ант ичкен. Ал эми, шыпаа тапканда, Ырайымдуу Аллах анын ыймандуу аялына ырайым көргөзүп «Антыңды бузба. Бирок, аялыңа да зулум кылба. Жүз чыбыкты бир байлам кылып, ошону менен бир ирет чаап кой дагы антыңды аткар» - деп чечим чыгарып берди.]]></footnotes>
</aya>
<aya number="45">
<translation><![CDATA[Сен (оо, Мухаммад!) Биздин пенделерибиз, (дин ишинде) кайраттуу жана акылы зирек болгон Ибрахим, Исхак жана Яькубдарды да эстегин.]]></translation>
<footnotes></footnotes>
</aya>
<aya number="46">
<translation><![CDATA[Биз аларды (өзгөчө бир) касиет – Акыретти эстөө менен ыкластуу кылдык.]]></translation>
<footnotes></footnotes>
</aya>
<aya number="47">
<translation><![CDATA[Ырасында, алар Биздин алдыбызда тандап алынган жакшы адамдардан.]]></translation>
<footnotes></footnotes>
</aya>
<aya number="48">
<translation><![CDATA[Жана (бул китепте) Исмаилди, Аль-Ясаъны, жана Зулкифлдерди да эстегин. Бардыгы жакшы пенделер.]]></translation>
<footnotes></footnotes>
</aya>
<aya number="49">
<translation><![CDATA[Ушул – (пайгамбарлардын) баяны. Ал эми, такыбалуу кишилерге жакшы акыбет бар.]]></translation>
<footnotes></footnotes>
</aya>
<aya number="50">
<translation><![CDATA[(жана) «адн» бейиштери дагы бар. Аларга (ысымы аталган пайгамбарларга) эшиктери (дайым) ачылуу.[1]]]></translation>
<footnotes><![CDATA[[1] Касиеттүү пенденин бир касиети – бардык адамдар аларга үйлөрүнүн жана көңүлдөрүнүн эшигин ачып коюшат.]]></footnotes>
</aya>
<aya number="51">
<translation><![CDATA[Алар бейиште(ги сөрүлөрдө) жамбаштап жатышып, көп мөмө-жемиштерди ичимдик-суусундуктарды чакырышат.]]></translation>
<footnotes></footnotes>
</aya>
<aya number="52">
<translation><![CDATA[Алардын алдында жалаң бир курактагы, (өз жубайынан башкага) көз артпаган селкилер (кызматта) болушат.]]></translation>
<footnotes></footnotes>
</aya>
<aya number="53">
<translation><![CDATA[Силерге Эсеп Күнү үчүн убада кылынган нерселер – ушул.]]></translation>
<footnotes></footnotes>
</aya>
<aya number="54">
<translation><![CDATA[Бул – биздин түгөнгүс ырыскыларыбыз.]]></translation>
<footnotes></footnotes>
</aya>
<aya number="55">
<translation><![CDATA[Ушул (сыйлыктар такыба кишилерге арналган) Ал эми, күнөөкөрлөр үчүн жаман акыбет бар.]]></translation>
<footnotes></footnotes>
</aya>
<aya number="56">
<translation><![CDATA[Алар тозокко ташталат. Ал кандай жаман орун!]]></translation>
<footnotes></footnotes>
</aya>
<aya number="57">
<translation><![CDATA[(Эй, тозоктогулар!) Мына бул кайнак суу жана ириң! Анын «даамын» таткыла!]]></translation>
<footnotes></footnotes>
</aya>
<aya number="58">
<translation><![CDATA[Жана башка ушул сыяктуу ар түркүн (азаптар) бар! (Кийинки аяттарда тозокко киргизилип жаткан тозокулар бири-бирин айыпташат. Эң оболу азгыруучу-башчылар кирет. Алар өздөрүнүн артынан топурап келе жаткан жана дүйнөдө өздөрү азгырган адамдардын тобун бири-бирине көргөзүп мындай дешет:)]]></translation>
<footnotes></footnotes>
</aya>
<aya number="59">
<translation><![CDATA[«Мына бул (топураган) топ дагы силер менен киргендер. Буларга амандык жок! Алар тозокко ташталат!»]]></translation>
<footnotes></footnotes>
</aya>
<aya number="60">
<translation><![CDATA[«Өзүңөргө амандык жок! – дешет (беркилер) – бизди бул жерге силер алып келдиңер! Бул эмне деген жаман орун!]]></translation>
<footnotes></footnotes>
</aya>
<aya number="61">
<translation><![CDATA[Оо, Раббибиз! Бизди бул жерге алып келгендерге тозок азабын эки эсе көбөйтүп бер!» (Алар бул дүйнөдө өздөрү жаман көргөн момундарды да тозокто көргүсү келгендиктен мындай дешет:)]]></translation>
<footnotes></footnotes>
</aya>
<aya number="62">
<translation><![CDATA[«Эмне биз жаман көргөн кишилерди көрбөй жатабыз.]]></translation>
<footnotes></footnotes>
</aya>
<aya number="63">
<translation><![CDATA[Же аларды шылдыңдадыкпы? Же (алар тозоко түшкөн, бирок) көзүбүз аларды көрбөй жатабы?»]]></translation>
<footnotes></footnotes>
</aya>
<aya number="64">
<translation><![CDATA[Чынында, тозок элдеринин ушул жаңжалдашуусу (боло турган) акыйкат.]]></translation>
<footnotes></footnotes>
</aya>
<aya number="65">
<translation><![CDATA[(Оо, Мухаммад!) Айткын: «Аныгында, мен болгону бир эскертүүчүмүн. Эч бир кудай жок, бир гана Аллах бар. Ал жалгыз жана (күнөөлүүлөргө) Каардуу!]]></translation>
<footnotes></footnotes>
</aya>
<aya number="66">
<translation><![CDATA[Ал асмандардын, жердин жана экөөнүн ортосундагы нерселердин Раббиси! Ал Кудуреттүү (жана) Кечиримдүү!]]></translation>
<footnotes></footnotes>
</aya>
<aya number="67">
<translation><![CDATA[(Мушриктерге) айт: «Бул (Куран) – Улук кабар.]]></translation>
<footnotes></footnotes>
</aya>
<aya number="68">
<translation><![CDATA[Силер болсо, андан жүз буруп жатасыңар.]]></translation>
<footnotes></footnotes>
</aya>
<aya number="69">
<translation><![CDATA[Жогорку асмандагы периштелердин (Адам атанын жаратылуу окуясы учурунда болгон) талашып-тартышуусу жөнүндө менде илим жок болчу.[1]]]></translation>
<footnotes><![CDATA[[1] Мен эч кимден, эч кандай китептен, периштелердин талашы жөнүндө окуган эмесмин. Ал окуяларды мага Аллах таала вахий (кабар) кылат.]]></footnotes>
</aya>
<aya number="70">
<translation><![CDATA[Мен силерге эскертүүчү-пайгамбар (жана Аллахтын шариятын анык) баяндоочу болгонум үчүн гана ал илимдер мага вахий кылынууда.]]></translation>
<footnotes></footnotes>
</aya>
<aya number="71">
<translation><![CDATA[Эстегин, бир кезде Раббиң периштелерге: «Мен ылайдан адам жасаймын.]]></translation>
<footnotes></footnotes>
</aya>
<aya number="72">
<translation><![CDATA[Ага келбет берип, ичине Өз Рухумдан үйлөп (жан) киргизгенде, ага сажда кылган абалда жыгылгыла» деди.]]></translation>
<footnotes></footnotes>
</aya>
<aya number="73">
<translation><![CDATA[Бардык периштелер сажда кылышты.]]></translation>
<footnotes></footnotes>
</aya>
<aya number="74">
<translation><![CDATA[Бир гана Иблис текеберленип, (сажда кылбай) каапырлардан болду.]]></translation>
<footnotes></footnotes>
</aya>
<aya number="75">
<translation><![CDATA[(Аллах): «Оо, Иблис, Мен Өзүмдүн эки Колум менен жараткан нерсеге сажда кылуудан сени эмне тосту?! Текеберлендиңби, же жогорку даражалуу болуп калдыңбы?!» – деди.]]></translation>
<footnotes></footnotes>
</aya>
<aya number="76">
<translation><![CDATA[«Мен андан жакшымын, мени оттон, аны болсо (кайдагы чалчык) ылайдан жараткансың» – деди (Иблис).]]></translation>
<footnotes></footnotes>
</aya>
<aya number="77">
<translation><![CDATA[(Аллах) айтты: «Эми сен андан (бейиштен) чык! Сен (Менин ырайымымдан) куулгансың!]]></translation>
<footnotes></footnotes>
</aya>
<aya number="78">
<translation><![CDATA[Сага Кыяматка чейин Менин наалатым болсун!»]]></translation>
<footnotes></footnotes>
</aya>
<aya number="79">
<translation><![CDATA[(Иблис) айтты: «Оо, Раббим! (Адамзат) кайра тирилген (Кыямат) күнүнө чейин мага (өлбөй, жашоого) мөөнөт бер?!»]]></translation>
<footnotes></footnotes>
</aya>
<aya number="80">
<translation><![CDATA[(Аллах): «Сен мөөнөт берилгендерден болдуң.]]></translation>
<footnotes></footnotes>
</aya>
<aya number="81">
<translation><![CDATA[Белгилүү убакыттын күнүнө чейин» – деди.]]></translation>
<footnotes></footnotes>
</aya>
<aya number="82">
<translation><![CDATA[(Иблис) айтты: «Сенин Кудуретиңе ант, мен алардын бардыгын азгырамын.]]></translation>
<footnotes></footnotes>
</aya>
<aya number="83">
<translation><![CDATA[Алардын арасынан Сага ыклас менен ибадат кылгандарды гана азгырууга кудуретим жетпейт».]]></translation>
<footnotes></footnotes>
</aya>
<aya number="84">
<translation><![CDATA[(Аллах) айтты: «Чын-чынын айтамын:]]></translation>
<footnotes></footnotes>
</aya>
<aya number="85">
<translation><![CDATA[Сен жана алардын (инсандардын) арасынан сага ээрчигендер менен тозокту толтурамын!»]]></translation>
<footnotes></footnotes>
</aya>
<aya number="86">
<translation><![CDATA[Айт: «Мен анын (Куранды үйрөткөнүмдүн) ордуна силерден акы сурабаймын. Мен жасалма (пайгамбар) кишилерден да эмесмин.]]></translation>
<footnotes></footnotes>
</aya>
<aya number="87">
<translation><![CDATA[Бул (Куран) ааламдар үчүн зикир-эскертүүдөн башка эмес.]]></translation>
<footnotes></footnotes>
</aya>
<aya number="88">
<translation><![CDATA[Анын кабарын(ын чындык экенин) бир аздан кийин (кыяматта) билип аласыңар!]]></translation>
<footnotes></footnotes>
</aya>
</sura>
<sura number="39">
<aya number="1">
<translation><![CDATA[Бул Китептин (Курандын) түшүшү Кудуреттүү, Даанышман Аллах тарабынан.]]></translation>
<footnotes></footnotes>
</aya>
<aya number="2">
<translation><![CDATA[(Оо, Мухаммад!) Биз сага Китепти Акыйкат менен түшүрдүк. Эми жалгыз Аллахка гана чын ыкластан ибадат кыл!]]></translation>
<footnotes></footnotes>
</aya>
<aya number="3">
<translation><![CDATA[Көңүл бургула! Калыс Дин Аллах үчүн! Андан башканы дос (кудай) кылып алгандар: «Биз аларга, бизди Аллахка жакын кылышы үчүн гана ибадат кылуудабыз» (дешет). Чынында, алар талашкан нерселерде алардын арасында Аллах (гана) өкүм кылат. Аллах жалганчыларды жана каапырларды туура жолго баштабайт!]]></translation>
<footnotes></footnotes>
</aya>
<aya number="4">
<translation><![CDATA[Эгер Аллах баласы болууну каалаганда, Өзү жараткан нерселердин арасынан Өзү каалаганын тандап (бала кылып) алмак. Аллах (мындан) Аруу-Таза! Ал – Жалгыз, Жеңүүчү Аллах!]]></translation>
<footnotes></footnotes>
</aya>
<aya number="5">
<translation><![CDATA[Ал асмандар менен жерди Акыйкат (даанышмандык жана максат) менен жаратты. Ал түндү күндүзгө, күндүздү түнгө оройт. Жана Ал Күн менен Айды (Өзүнө) моюн сундурду. (Күн, Ай жана башка жылдыздардын) бардыгы белгиленген мөөнөткө (Кыяматка) чейин (сүзүп) жүрүшөт. Көңүл бургула! Ал – Кудуреттүү, Кечиримдүү.]]></translation>
<footnotes></footnotes>
</aya>
<aya number="6">
<translation><![CDATA[Ал силерди бир жандан (Адам-Атадан) жаратты. Кийин андан жуп-түгөйүн жасады. Жана (Аллах) силер үчүн чарба айбандарынан сегиз жупту түшүрдү.[1] Ал силерди энеңердин ичиндеги үч караңгылыктын ичинде, акырындык менен, баскычтар түрүндө жаратат. Ушул Аллах – силердин Раббиңер (Бардык) мүлк Анын колунда. Эч бир кудай жок, жалгыз Өзү гана бар! Дагы кайда бурулуп кетип жатасыңар?!]]></translation>
<footnotes><![CDATA[[1] Бул сегиз жуп кой, эчки, төө жана бодо малдын эркек-ургаачылары. Аллах булардан башка чарба айбандарын да инсаният пайдасы үчүн жараткан. Бирок, аталган сегиз жуп айбан инсан жашоосунда өзгөчө пайдалуу.]]></footnotes>
</aya>
<aya number="7">
<translation><![CDATA[Эгер каапыр болсоңор, (билип койгула) Аллах силерден Беймуктаж. Ал пенделеринин каапыр болуп кетишине ыраазы болбойт. Ал эми (Өзүнө ыклас менен ибадат кылып) шүгүр келтирсеңер, ушуга силерден ыраазы болот. Эч бир көтөрүүчү башка бирөөнүн жүгүн (күнөөсүн) көтөрбөйт. Кийин силердин кайтууңар – Раббиңерге! Анан Ал силерге (бул дүйнөдө) жасаган ишиңердин кабарын билдирет. Чынында Ал – көкүрөктөгү сырларды Билүүчү!]]></translation>
<footnotes></footnotes>
</aya>
<aya number="8">
<translation><![CDATA[Эгер инсанды бир зыян кармаса, Раббисине гана кайткан абалда дуба кылат. Кийин (Аллах) Өзү тарабынан ага нээмат (зыяндан арылуу) берсе, жаңы эле Ага дуба кылган нерсени унутуп, (өзүн жана башкаларды) азгыруу үчүн Аллахка теңдеш-шерик келтире баштайт. (Аларга) айткын: «Каапырчылыгың менен бир аз пайдаланып тур. (Бир аздан кийин Кыямат келгенде) сен тозок элдеринен болосуң!]]></translation>
<footnotes></footnotes>
</aya>
<aya number="9">
<translation><![CDATA[Же болбосо, (ушул мушрик), Раббисинин ырайымынан үмүткер болуп, Акыреттен коркуп түн ичинде (намазда) турган, сажда кылган абалдагы (Аллахка) моюн сунуучу киши менен тең боло алабы? Айт: «Билимдүү адамдар менен билимсиз адамдар тең боло албайт. Чынында (Аллахты жана Акыретти) акылдуу адамдар гана эскеришет.]]></translation>
<footnotes></footnotes>
</aya>
<aya number="10">
<translation><![CDATA[Менин ыймандуу пенделериме айткын: «Раббиңерден корккула! Ушул дүйнөдө жакшылык (амалдарын) жасагандар үчүн (Акыретте андан абзел) жакшылык бар. Жана Аллахтын жери кенен.[1] Ал сабыр кылуучуларга сооп-сыйлыктарын эсепсиз толуктап берет.]]></translation>
<footnotes><![CDATA[[1] Эгер Аллахтын Өзүнө динди (ибадатты) калыс кылууга кандайдыр күчтөр тарабынан мүмкүнчүлүк берилбей, ширк иштерге мажбурлоо болсо, анда чыныгы момун адам хижрат кылып башка журтка чыгып кетет. Аллахтын жери кенен.]]></footnotes>
</aya>
<aya number="11">
<translation><![CDATA[Айт: «Мен Аллахтын Өзүнө динди калыс кылган абалда ибадат кылууга буюрулдум.]]></translation>
<footnotes></footnotes>
</aya>
<aya number="12">
<translation><![CDATA[Жана мусулмандардын алдыңкысы болууга буюрулдум».]]></translation>
<footnotes></footnotes>
</aya>
<aya number="13">
<translation><![CDATA[Айт: «Эгер мен Раббиме (ширк келтирүү менен) күнөө кылсам Улуу Күндүн азабынан коркомун!»]]></translation>
<footnotes></footnotes>
</aya>
<aya number="14">
<translation><![CDATA[Айт: «Аллахтын Өзүнө гана динимди калыс кылган абалда ибадат кыламын.]]></translation>
<footnotes></footnotes>
</aya>
<aya number="15">
<translation><![CDATA[(Эй, мушриктер!) Силер дагы Өзүнөн башка каалаган «кудайыңарга» ибадат кыла бергиле» Айт: «Кыямат Күнү өздөрүнө жана үй-бүлөсүнө зыян келтирген адамдар чыныгы зыян тартуучулар! Көңүл бургула: Анык зыян тартуу – ушул!]]></translation>
<footnotes></footnotes>
</aya>
<aya number="16">
<translation><![CDATA[Алар үчүн (Кыяматта) үстүлөрүнөн да, астыларынан да жалындуу «көлөкөлөр» бар. Аллах Өз пенделерин ушу менен коркутат. Оо, пенделерим! Менден гана корккула!]]></translation>
<footnotes></footnotes>
</aya>
<aya number="17">
<translation><![CDATA[Ал эми, тагутка[1] ибадат кылбай, Аллахтын Өзүнө (ибадат кылуу менен) кайткан адамдарга сүйүнчүлөр бар! Эми Менин (ошол) пенделериме кубанычтуу кабар бер!]]></translation>
<footnotes><![CDATA[[1] Аллахтан башка, мушриктер сыйынган бардык «кудайлар» «тагут» деп аталат.]]></footnotes>
</aya>
<aya number="18">
<translation><![CDATA[Алар сөздү угуп эң мыктысын ээрчишет.[1] Алар – Аллах туура жолго баштаган кишилер. Ошолор гана акылдуу кишилер!]]></translation>
<footnotes><![CDATA[[1] «Эң мыкты сөз» - бул Куран.]]></footnotes>
</aya>
<aya number="19">
<translation><![CDATA[(Оо, Мухаммад!) азап сөзү акыйкат болуп (тагдырына жазылып) калган адамды (сен туура жолго баштай алар белең?!) Сен тозоктогу адамды куткарып кала алар белең?!]]></translation>
<footnotes></footnotes>
</aya>
<aya number="20">
<translation><![CDATA[А, бирок, Раббилеринен корккон адамдарга (бейиште) кабат-кабат курулган бөлмөлөр бар, алардын түбүнөн дарыялар агып турат. (Бул) Аллахтын убадасы. Аллах убадасына кыянат кылбайт!]]></translation>
<footnotes></footnotes>
</aya>
<aya number="21">
<translation><![CDATA[Көрбөй жатасыңбы, Аллах асмандан суу түшүрүп, аны жер боорундагы булактарга жолдоп койду. Анан аны менен ар түрдүү түстөгү өсүмдүктөрдү чыгарат. Кийин (ал өсүмдүктөр) кургайт. Сен алардын саргарып калганын көрөсүң. Кийин (Аллах) аларды кургак чөпкө айлантат. Чынында бул нерседе акылдуу адамдар үчүн эскерме-сабактар бар.]]></translation>
<footnotes></footnotes>
</aya>
<aya number="22">
<translation><![CDATA[Аллах көкүрөгүн Исламга ачып, (натыйжада) ал Раббисинен берилген Нур-хидаяттын үстүндө болгон адам (таш жүрөк адам менен теңби?) Аллахты эскерүүдөн жүрөктөрү таш болуп калгандарга өлүм болсун! Алар анык адашууда!]]></translation>
<footnotes></footnotes>
</aya>
<aya number="23">
<translation><![CDATA[Аллах эң мыкты сөздөрдү бири-бирине окшош жана (аяттары) кайталанып келген Китеп сүрөтүндө түшүрдү. Ал Китептен (аны окугандан жана уккандан) Раббисинен корккон пенделердин терилери титирейт. Анан терилери жана жүрөктөрү Аллахты эстегенге жумшап калат. Бул Аллахтын хидаят (туура жол) бергени. Аллах Өз хидаяты менен каалаган пендесин туура жолго баштайт. Ал эми, Аллах кимди адаштырып койсо, ал үчүн туура жолго баштоочу табылбайт.]]></translation>
<footnotes></footnotes>
</aya>
<aya number="24">
<translation><![CDATA[Кыямат Күнү жаман азаптан бетин калкалаган адам (Аллах Хидаят берген адамга окшойбу?) (Ошол Күнү) залымдарга «Өзүңөр жасаган (күнөө) иштерди(н азабын) таткыла!» деп айтылат.]]></translation>
<footnotes></footnotes>
</aya>
<aya number="25">
<translation><![CDATA[Алардан мурунку (каапыр) адамдар дагы (динди) жалганга чыгарышкан. Анан аларга өздөрү сезбеген тараптан азап келген.]]></translation>
<footnotes></footnotes>
</aya>
<aya number="26">
<translation><![CDATA[Ошентип, Аллах аларга бул дүйнө жашоосунда кордук (азабын) таттырды. Ал эми, Акырет азабы эгер билишсе, (мындан да) катуураак!]]></translation>
<footnotes></footnotes>
</aya>
<aya number="27">
<translation><![CDATA[«Биз бул Куранда адамдарга ар түрдүү мисалдарды келтирдик. Кана эми (көбүрөөк Аллахты) эстешсе».]]></translation>
<footnotes></footnotes>
</aya>
<aya number="28">
<translation><![CDATA[Араб тилиндеги Куран шекилинде, эч бир катасы жок абалда (түшүрдүк). Кана эми, такыба кылышса!]]></translation>
<footnotes></footnotes>
</aya>
<aya number="29">
<translation><![CDATA[Аллах бир (кул) кишини мисал келтирет: Аны талашкан көп кожоюндары бар. Дагы бир (кул) киши бир гана кожоюнга моюн сунат. Экөөсүнүн мисалы окшошпу?[1] Аллахка мактоолор болсун! Жок, (муну) алардын көпчүлүгү билбейт.]]></translation>
<footnotes><![CDATA[[1] Кожюну көп киши - бул көп кудайга ибадат кылган мушрик. Бир гана кожоюнга моюн сунган адам - бир бир Аллахка ибадат кылган ыймандуу пенде.]]></footnotes>
</aya>
<aya number="30">
<translation><![CDATA[(Оо, Мухаммад!) Сен да өлөсүң, алар дагы өлүшөт.]]></translation>
<footnotes></footnotes>
</aya>
<aya number="31">
<translation><![CDATA[Кийин силер Кыямат Күндө Раббиңердин алдында талашасыңар.[1]]]></translation>
<footnotes><![CDATA[[1] Бул дүйнөдө мушриктер менен момундардын талашы бүтпөйт. Жадагалса бул талаш Акыретте - Аллахтын алдында да уланат. Анан Аллах Тааланын Өзү ким адашкан, ким туура жол тапканын адилеттик менен ажырым кылып берет.]]></footnotes>
</aya>
<aya number="32">
<translation><![CDATA[Аллах жөнүндө жалган сүйлөгөн жана өзүнө келген убакытта Чын Сөздү (Куранды) «жалган» деген пендеден көбүрөөк залым болгон ким бар?! Тозокто каапырларга орун жок бекен?!]]></translation>
<footnotes></footnotes>
</aya>
<aya number="33">
<translation><![CDATA[Ал эми, Чын Сөздү алып келген адам менен аны тастыктаган адам(дар)..., Дал ошолор гана такыба пенделер.]]></translation>
<footnotes></footnotes>
</aya>
<aya number="34">
<translation><![CDATA[Аларга Раббисинин алдында (бейиште) көңүлү көксөгөн нерселер бар. Бул – жакшы амал кылгандардын сыйлыгы!]]></translation>
<footnotes></footnotes>
</aya>
<aya number="35">
<translation><![CDATA[Андыктан, Аллах алардын жаман (күнөө) иштерин өчүрүп, жасаган жакшы иштерине жараша сыйлык берет.]]></translation>
<footnotes></footnotes>
</aya>
<aya number="36">
<translation><![CDATA[Пендесине Аллахтын Өзү жетиштүү эмеспи? (Оо, Мухаммад!) Алар сени Аллахтан башкасы менен коркутушат. Аллах кимди адаштырып койсо, аны эч ким туура жолго баштай албайт.]]></translation>
<footnotes></footnotes>
</aya>
<aya number="37">
<translation><![CDATA[Ал эми, Аллах кимди туура жолго баштаган болсо, аны эч ким адаштыра албайт. Аллах Кудуреттүү, (мушриктерден) өч алуучу эмеспи?!]]></translation>
<footnotes></footnotes>
</aya>
<aya number="38">
<translation><![CDATA[Сен алардан «Асмандар менен жерди ким жараткан?» деп сурасаң, «Аллах» – деп даана айтышат. Айткын: «Эми мага кабар бергилечи, эгер Аллах мага бир зыян жеткирсе, Аллахтан башка силер дуба кылып жаткан кудайыңар Анын зыянын (менден) арылта алабы? Же болбосо, Аллах мага бир ырайым(ын) ыраа көрсө, Анын (бул) ырайымын алар токтото алабы?» Айткын: «Мага Аллах жетиштүү (Жардамчы). Тобокел[1] кылуучулар Өзүнө тобокел кылышат.]]></translation>
<footnotes><![CDATA[[1] «Тобокел» – бул Аллахка гана таянып, Андан гана үмүт кылып, Өзүн Ага тапшыруу.]]></footnotes>
</aya>
<aya number="39">
<translation><![CDATA[Айткын: «Эй, (мушрик) коомум! Билгениңердей амал (ибадат) кыла бергиле. Мен дагы (өзүм билгендей) амал кылуучумун. Тез арада билип аласыңар -]]></translation>
<footnotes></footnotes>
</aya>
<aya number="40">
<translation><![CDATA[кимге кор кылуучу азап (ушул дүйнөдө) келишин жана кимге (Кыяматта) үзгүлтүксүз азап болушун.]]></translation>
<footnotes></footnotes>
</aya>
<aya number="41">
<translation><![CDATA[Биз адамдар үчүн арналган китепти, Акыйкат менен сага түшүрдүк. Ким аны ээрчисе өзүнө пайда. Ал эми ким адашса - ал өзүнүн зыянына. Сен аларга кароолчу эмессиң.]]></translation>
<footnotes></footnotes>
</aya>
<aya number="42">
<translation><![CDATA[Аллах жандарды өлүм убактысында алат. Өлбөгөндөрдүкүн уйкусунда алат. Анан ага (өлүмдү) өкүм кылган жандарды кармап калат жана башкаларын белгилүү убакытка (ажалы жеткенге) чейин (денелерине кайра) коюп жиберет. Албетте бул нерседе пикир кылган элдер үчүн (Аллахтын кудуретине) анык белгилер бар.]]></translation>
<footnotes></footnotes>
</aya>
<aya number="43">
<translation><![CDATA[Же болбосо, (мушриктер) Аллахтан башка (кудайларды) шапаатчылар кылып алыштыбы?! Айткын: «Эгер акылы жок жана эч нерсеге кожоюн болбосо делеби?».[1]]]></translation>
<footnotes><![CDATA[[1] «Шапаат» - бул күнөөнү кечириши үчүн пенденин атынан Аллахка кайрылуу. Аллах мындай укукту акылы жок «кудайларга» берген эмес. Ал «кудайлар» не Аллахтын алдында, не ушул дүйнөдө кыпындай нерсеге да кожоюн эмес.]]></footnotes>
</aya>
<aya number="44">
<translation><![CDATA[Айткын: «Бардык шапаат Аллахка таандык. Асмандар менен жердин падышалыгы да Аныкы. Кийин бардыгыңар Өзүнө кайтарыласыңар.]]></translation>
<footnotes></footnotes>
</aya>
<aya number="45">
<translation><![CDATA[Эгер Жалгыз Аллах эскертилсе, Акыретке ыйман келтирбегендердин жүрөгү сыгылып калат. Ал эми Андан башка «кудайлары» эскертилсе, ошол замат сүйүнүп калышат.]]></translation>
<footnotes></footnotes>
</aya>
<aya number="46">
<translation><![CDATA[Аткын: «Оо, Аллахым! Асмандар менен жердин Жаратуучусу! Кайып менен аныкты Билүүчү! Пенделериңдин арасындагы талашып жаткан нерселерде Өзүң гана өкүм кыласың![1]]]></translation>
<footnotes><![CDATA[[1] Мушриктер менен момундардын арасындагы талаш маселени Кыяматта Аллахтын Өзү чечип, мушриктердин адашкандыгын мойнуна коюп, тозокко өкүм кылат.]]></footnotes>
</aya>
<aya number="47">
<translation><![CDATA[Эгер залым (каапыр) адамдардын колунда жер бетинин бүт байлыгы жана аны менен дагы ошончосу болсо да, аны Кыямат Күндөгү катуу азап барабарына (андан кутулуу үчүн) төлөп жиберишет. Жана Аллах тарабынан аларга, ойлоруна да келбеген (азаптуу) нерселер көргөзүлөт.]]></translation>
<footnotes></footnotes>
</aya>
<aya number="48">
<translation><![CDATA[Жана аларга жасаган (күнөө) иштеринин жамандыгы көрүнүп, аларды (дүйнө жашоосунда) мазактаган нерселери (тозок оту) ороп калат!]]></translation>
<footnotes></footnotes>
</aya>
<aya number="49">
<translation><![CDATA[Эгер инсанды (бир) зыян кармаса, (ыклас менен) Бизге дуба кылат. Кийин Өзүбүз ага нээмат берсек (азаптан куткарсак): «Мен буга өз илимим себептүү жеттим» дейт. Жок, бул – сыноо. Бирок, алардын көпчүлүгү билишпейт.]]></translation>
<footnotes></footnotes>
</aya>
<aya number="50">
<translation><![CDATA[Муну алардан мурунку (мушрик) адамдар деле айткан. Бирок, жасаган иштери аларга (азап келгенде) пайда бербеди.]]></translation>
<footnotes></footnotes>
</aya>
<aya number="51">
<translation><![CDATA[Кийин жасаган (күнөө) иштеринин жамандыгы өздөрүнө (кайгы болуп) жетти. Ал эми, мына булардан (Мекке мушриктеринен) турган залым кишилерге да, жасаган иштеринин жамандыгы тез эле (кайгы болуп) жетет. Жана алар (азап-кайгы келгенде) кутулуп кете алышпайт.]]></translation>
<footnotes></footnotes>
</aya>
<aya number="52">
<translation><![CDATA[Алар билишпейби, Аллах каалаган пендесине ырыскыны кенен берет, каалаганына ченеп берет. Албетте бул нерседе ыймандуу адамдарга далилдер бар.]]></translation>
<footnotes></footnotes>
</aya>
<aya number="53">
<translation><![CDATA[(Оо, Мухаммад, Менин пенделериме Менин Атыман) айт: «Оо, Менин өздөрүнө ысырап (көп күнөө) кылган пенделерим! Аллахтын ырайымынан үмүтсүз болбогула! Аллах бардык күнөөлөрдү кечирет! Чынында, Ал - Кечиримдүү, Ырайымдуу![1]]]></translation>
<footnotes><![CDATA[[1] Эгер пенде чындап тообо кылса Аллах анын бардык күнөөлөрүн, ал канчалык чоң жана көп болсо да, кечирет.]]></footnotes>
</aya>
<aya number="54">
<translation><![CDATA[Раббиңерге кайткыла! Жана силерге азап келип, кийин жардам берилбей (тообоңор кабыл болбой) калганга чейин Өзүнө гана (ыклас менен) моюн сунуп калгыла![1]]]></translation>
<footnotes><![CDATA[[1] Себеби, Аллахтын азабы келип калганда, эч ким ал азапты кайтарып, күнөөкөр адамга жардам бере албайт. Азап келип калган мезгилдеги тообо дагы кабыл алынбайт.]]></footnotes>
</aya>
<aya number="55">
<translation><![CDATA[Жана өзүңөр сезбеген абалда капыстан башыңарга азап келишинен мурун, Раббиңер тарабынан түшүрүлгөн эң сонун нерсени – (Куранды) ээрчигиле!]]></translation>
<footnotes></footnotes>
</aya>
<aya number="56">
<translation><![CDATA[(Ар бир) жан: «Аллах(тын парыздарын аткаруу) жөнүндө жалкоолук кылганым үчүн мага кайгы! Мен (ал парыздарды) шылдыңдагандардан болгон экенмин!» - деп (бушайман чегип) калышынан мурун,]]></translation>
<footnotes></footnotes>
</aya>
<aya number="57">
<translation><![CDATA[же болбосо, «Эгер Аллах мени туура жолго баштаса, такыбалардан болуп (тозоктон кутулуп) калмак экенмин» – деп калышынан мурун,]]></translation>
<footnotes></footnotes>
</aya>
<aya number="58">
<translation><![CDATA[же болбосо, азапты көргөн чакта: «Эгер мага дагы бир ирет (жашоо мүмкүнчүлүгү) болгондо, Аллахка ыклас менен ибадат кылуучулардан болоор элем!» деп калышынан мурун (Раббиңер тарабынан түшүрүлгөн Куранды ээрчип, соопко иштеп калгыла!) (Ошондо Аллах бушайман чеккен каапырга мындай дейт:)]]></translation>
<footnotes></footnotes>
</aya>
<aya number="59">
<translation><![CDATA[«Жок! Сага Менин аяттарым келгенде, аларды «жалган» деп, текеберленип, каапырлардан болгонсуң!»]]></translation>
<footnotes></footnotes>
</aya>
<aya number="60">
<translation><![CDATA[(Оо, Мухаммад!) Сен Кыямат Күнү Аллах жөнүндө жалган сүйлөгөндөрдү, беттери карарган абалда көрөсүң. Текеберленген (каапыр) адамдарга тозокто орун жок бекен?!]]></translation>
<footnotes></footnotes>
</aya>
<aya number="61">
<translation><![CDATA[Аллах такыба кишилерди (Куран менен жашап) жеңишке жеткендеринен улам (тозоктон) куткарат. Аларды (эч бир) жамандык кармабайт жана алар кайгыга да батышпайт.]]></translation>
<footnotes></footnotes>
</aya>
<aya number="62">
<translation><![CDATA[Аллах – бардык нерселердин Жаратуучусу! Ал – бардык нерсенин Коргоочу-Сактоочусу!]]></translation>
<footnotes></footnotes>
</aya>
<aya number="63">
<translation><![CDATA[Асмандар менен жердин ачкычтары Ага таандык![1] Аллахтын аяттарына каапыр болгон адамдар гана анык зыян тартуучулар!]]></translation>
<footnotes><![CDATA[[1] Ал асмандардагы жана жердеги бардык нерсени билип турат, каалаган нерсесин жасай алат. Асмандарда жана жерде Аллах таала сырын билбеген эч нерсе жок.]]></footnotes>
</aya>
<aya number="64">
<translation><![CDATA[Айт: «Эй, наадандар! Силер мени Аллахтан башкага ибадат кылууга буюрасыңарбы?!»]]></translation>
<footnotes></footnotes>
</aya>
<aya number="65">
<translation><![CDATA[Сага жана сенден мурунку өткөндөргө: «Эгер ширк келтирсең амалың күйүп кетет жана зыян тартуучулардан болуп каласың!» – деп вахий кылынды.]]></translation>
<footnotes></footnotes>
</aya>
<aya number="66">
<translation><![CDATA[Жок! Сен Аллахтын Өзүнө гана ибадат кыл жана шүгүр кылуучулардан бол!]]></translation>
<footnotes></footnotes>
</aya>
<aya number="67">
<translation><![CDATA[«Алар Аллахты акыйкат баалай алышпады. (Акыйкат баа боюнча) жердин бардыгы Кыямат күндө Анын Өз Чеңгелинде, Жана асмандар Анын Колунда түрмөктөлгөн болот! Ал мушриктердин ширк амалдарынан (жана пикирлеринен) Таза жана Бийик!»]]></translation>
<footnotes></footnotes>
</aya>
<aya number="68">
<translation><![CDATA[(Ал Күнү) Сур (кернейи) тартылды. Натыйжада асмандарда жана жерде жашагандардын, Аллах каалагандан башка бардыгы мүрт кетти. Кийин экинчи ирет тартылды. Капыстан алар (тирилип, көздөрү алаңдаган, Акырет коркунучтарына) караган бойдон туруп калышат.[1]]]></translation>
<footnotes><![CDATA[[1] «Сур» кернейин Исрафил периште тартат. Кернейдин коркунучтуу үнү баардык жанзатка угулат жана ким укса мүрт кетип, өлө берет. Бирок, Аллах каалаган адамдар өлбөйт. Керней экинчи ирет тартылганда анын добушунан өлгөндөр менен кошо андан мурунку ажалы менен өлүп, мүрзөгө коюлгандар дагы тирилип, мүрзөлөрүнөн чыгышат. Ал Күндө жер башка жер, асман башка асманга алмаштырылат. Күн, Ай жана башка жылдыздар жок кылынат.]]></footnotes>
</aya>
<aya number="69">
<translation><![CDATA[Жер Өз Раббисинин Нуру менен жаркын болду, (пенделердин бардык иштери жазылган) Китеп(тер ар биринин алдына) коюлду жана пайгамбарлар менен (башка) күбөлөр алып келинди.[1] Жана алардын (бардык элдердин) ортосунда акыйкат менен өкүм кылынды. Алар(дан эч бирине) зулум кылынбайт.]]></translation>
<footnotes><![CDATA[[1] Аллахтын улук сот-сурагы башталат: ар бир үммөт өз пайгамбарынын күбөлүгүндө суралат. Ар бир адамга периштелер, өзүнүн дене мүчөлөрү, басып жүргөн жер күбө болуп турушат.]]></footnotes>
</aya>
<aya number="70">
<translation><![CDATA[Ар бир жанга өзүнүн жасаганы(на жарашасы) гана толук берилди. Ал алар жасаган иштерди эң жакшы Билүүчү.]]></translation>
<footnotes></footnotes>
</aya>
<aya number="71">
<translation><![CDATA[(Анан) каапыр болгон адамдар тобу менен тозокко айдалды. Качан ага келишкенде, эшиктери ачылып, тозок корукчулары «Силерге өзүңөрдүн араңардан, ушул күнүңөргө жолугууну эскерткен жана Раббиңердин аяттарын окуп берген пайгамбарлар келбеди беле?» – дешет. «Ооба, келген дешет алар – бирок, азап сөзү (өкүмү) каапырларга акыйкат (жаза) болду».]]></translation>
<footnotes></footnotes>
</aya>
<aya number="72">
<translation><![CDATA[(Аларга) айтылды: «Түбөлүк кала турган тозок эшиктерине киргиле! Текебер адамдардын орду кандай жаман!]]></translation>
<footnotes></footnotes>
</aya>
<aya number="73">
<translation><![CDATA[Ал эми, Раббисинен корккон (такыба) адамдар тобу менен бейишке алып барылды. Качан бейишке жетип, эшиктери ачылганда, анын корукчулары айтты: «Силерге (Аллахтан) салам болсун! Кош келиңиздер! Эми бейишке түбөлүк жашоочу болуп киргиле!»]]></translation>
<footnotes></footnotes>
</aya>
<aya number="74">
<translation><![CDATA[(Такыбалар) айтышты: «Убадасын чындап аткарган жана бизге ушул жерди (түбөлүк) мураска берген Аллахка мактоолор болсун! Биз бейиштен каалаган орундарга түшөбүз! (Жакшы) амал кылуучулардын сыйлыгы кандай сонун!»]]></translation>
<footnotes></footnotes>
</aya>
<aya number="75">
<translation><![CDATA[Жана сен периштелерди Раббисине мактоо-тасбихтерди айтып, Арштын айланасында турганын көрөсүң. (Ал Күнү) алардын (бардык пенделердин) арасында акыйкаттык менен өкүм кылынды жана «Ааламдардын Раббиси Аллахка мактоолор болсун» деп айтылды!]]></translation>
<footnotes></footnotes>
</aya>
</sura>
<sura number="40">
<aya number="1">
<translation><![CDATA[Хаа-миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул) Китептин түшүүсү, Кудуреттүү, Илимдүү , Аллах (таала) тарабынан болду!]]></translation>
<footnotes></footnotes>
</aya>
<aya number="3">
<translation><![CDATA[(Ал) күнөөнү кечирүүчү, тообону кабыл кылуучу, азабы катуу жана ихсан-пазилеттүү. Эч бир Кудай жок, жалгыз Өзү бар! Кайтып баруу – Өзүнө!]]></translation>
<footnotes></footnotes>
</aya>
<aya number="4">
<translation><![CDATA[Аллахтын аяттарында каапыр болгондор гана талашышат.[1] (Оо, Мухаммад!) алардын шаарларды кезип жүрүшү сени азгырып койбосун![2]]]></translation>
<footnotes><![CDATA[[1] Мусулмандар дароо моюн сунганга шашылат.
[2] Шаарларды кезип жүрүү үчүн күч-кубат, бийлик жана байлык керек. Эгер каапырларда ушул нерселер болсо, мунун мааниси «Аллах аларды сүйөт экен» дегенди билдирбейт. Аллах аларды сүйбөйт. Болгону аларга мөөнөт берип жатат. Качан тообо кылып келээр экен деп. Же болбосо, алар дагы да көбүрөөк күнөөгө батып, көбүрөөк азапка ылайык болуулары үчүн өмүр, байлык берүүдө. Алар өткөндөгү каапырлардын кайгылуу тагдырынан сабак алуулары керек.]]></footnotes>
</aya>
<aya number="5">
<translation><![CDATA[Алардан илгери Нухтун (каапыр) коому, алардан кийинки (каапыр) жамааттар дагы (пайгамбарларын) «жалганчы» дешкен. Ар бир эл өз пайгамбарын өлтүрүүгө ниеттенген жана жалгандары менен Акыйкатты жеңип алабыз дешип талашып-тартышышкан. Анан Биз аларды (апаат-балээ менен) «кармап койдук». Менин жазалоом кандай болгон!]]></translation>
<footnotes></footnotes>
</aya>
<aya number="6">
<translation><![CDATA[Каапырларга Раббиңдин Сөзү (азабы) ушинтип акыйкат (жаза) болгон. Чынында алар тозок элдеринен!]]></translation>
<footnotes></footnotes>
</aya>
<aya number="7">
<translation><![CDATA[Аршты көтөргөн жана анын айланасында турган периштелер Раббисин мактап тасбих айтышат, Ага ыйман келтиришет жана ыймандуу пенделерге Аллахтан кечирим сурап (мындай дуба кылышат): «Оо, Рабби! Ар бир нерсени ырайымың жана илимиң менен камтып турасың! (Сага) тообо кылып, Сенин жолуңа ээрчиген (момун) пенделериңдин күнөөлөрүн кечире көр?! Аларды тозок азабынан сакта!]]></translation>
<footnotes></footnotes>
</aya>
<aya number="8">
<translation><![CDATA[Оо, Жараткан! Аларды жана алардын ата-бабаларынан, жубайларынан жана урпактарынан салих (таза) болгондорун Өзүң аларга убада кылган түбөлүк бейишиңе киргиз! Чынында, Сен Кудуреттүү, Даанышмансың!]]></translation>
<footnotes></footnotes>
</aya>
<aya number="9">
<translation><![CDATA[Аларды жамандыктардан сакта! Сен бүгүнкү (Кыямат) Күнү кимди жамандыктардан сактаган болсоң, ага ырайым кылыптырсың! Бул деген эң улук жеңиш!»]]></translation>
<footnotes></footnotes>
</aya>
<aya number="10">
<translation><![CDATA[Каапыр адамдарга бийик добуш менен айтылат: «(Азыр) өзүңөрдү-өзүңөр жек көргөндөн, Аллахтын жек көрүүсү улугураак! Бир кезде силерди ыйманга чакырылганда каапыр болдуңар!]]></translation>
<footnotes></footnotes>
</aya>
<aya number="11">
<translation><![CDATA[(Каапырлар) айтышты: «Оо, Рабби! Сен бизди эки ирет өлтүрүп, эки ирет тирилттиң![1] Биз күнөөбүздү мойнубузга алабыз! (Бул тозоктон) чыгууга жол барбы?!» («Жол жок» деп айтылат аларга)]]></translation>
<footnotes><![CDATA[[1] Пенде эненин курсагында жансыз бир тамчы суу эле. Анан Аллах ага жан берди. Өүрү бүткөндө экинчи ирет өлдү жана Кыямат сурагы үчүн экинчи ирет тирилет.]]></footnotes>
</aya>
<aya number="12">
<translation><![CDATA[«Мунун себеби, силерди Аллахтын Өзүнө (эч нерсени шерик кошпой ибадат кылууга) чакырылганда каапыр болгонсуңар жана Ага шерик кошулса, (ошол жалган кудайга) ыйман келтиргенсиңер! (Бүгүн) өкүм эң Улук, эң Жогорку Аллахка таандык!»]]></translation>
<footnotes></footnotes>
</aya>
<aya number="13">
<translation><![CDATA[(Эй, инсандар!) Ал силерге Өзүнүн (кудуретинин) белгилерин көргөзүп, силер үчүн асмандан ырыскы түшүргөн Зат. (Муну) Аллахка кайткан адамдар гана эскеришет.]]></translation>
<footnotes></footnotes>
</aya>
<aya number="14">
<translation><![CDATA[Эми, силер эгер каапырлар жаман көрсө да, (бардык) дин-ибадатты Аллахка калыс багыттаган абалда гана дуба (ибадат) кылгыла!]]></translation>
<footnotes></footnotes>
</aya>
<aya number="15">
<translation><![CDATA[(Силердин Кудай) Бийик даражалуу жана (Улук) Арштын Кожоюну! Ал пенделеринин арасынан Өзү каалаган адамга жолугушуу Күндөн эскертүү үчүн, Өз буйругу менен вахий түшүрөт.]]></translation>
<footnotes></footnotes>
</aya>
<aya number="16">
<translation><![CDATA[«Ал Күнү алар (инсандар мүрзөлөрүнөн) көтөрүлүп чыгышат. Эч нерсе Аллахтан жашыруун боло албайт. Ал Күнү мүлк (падышалык) кимдин колунда? Жалгыз Каардуу Аллахтын Колунда!»]]></translation>
<footnotes></footnotes>
</aya>
<aya number="17">
<translation><![CDATA[«Ал Күндө ар бир жан өзү жасаган ишине жараша гана жаза алат. Ал Күндө зулум жок. Чынында Аллах тез Эсептешүүчү».]]></translation>
<footnotes></footnotes>
</aya>
<aya number="18">
<translation><![CDATA[(Оо, Мухаммад!) Сен аларды (ошол) жакын Күн менен коркут. Анда жүрөктөр алкымга тыгылып, (адамдар сөздөрүн) ичине жуткан абалда (болушат)! Залымдарга эч бир боорукер, эч бир шапааты кабыл алынган актоочу болбойт!]]></translation>
<footnotes></footnotes>
</aya>
<aya number="19">
<translation><![CDATA[(Аллах) көздөрдүн (арам нерсеге) жашыруун назар салышын да, жүрөктөр жашырган сырларды да билип турат.]]></translation>
<footnotes></footnotes>
</aya>
<aya number="20">
<translation><![CDATA[Аллах акыйкат менен өкүм кылат. Ал эми, Аллахтан башка, (мушриктер) дуба кылып жаткан «кудайлар» эч нерсени өкүм кыла алышпайт. Чынында Аллах Өзү гана (бардык нерселерди) Угуучу, Көрүүчү!]]></translation>
<footnotes></footnotes>
</aya>
<aya number="21">
<translation><![CDATA[(Мушриктер) жер жүзүн кезип, саякат кылып көрүшпөйбү? Ошондо алар өздөрүнөн мурунку (мушрик) адамдардын акыбети эмне болгонун көрүшмөк. Алар булардан күч-кубаттуураак жана жер бетинде калтырган (маданий, аскерий) издери көбүрөөк болгон. Анан Аллах аларды (ширк) күнөөлөрү себептүү кыйратып салды. Аларга Аллах тарабынан эч кандай сактоочу болбоду!]]></translation>
<footnotes></footnotes>
</aya>
<aya number="22">
<translation><![CDATA[Мунун себеби: аларга өз пайгамбарлары анык аят-далилдер менен келгенде, каапыр болушкан. Анан Аллах аларды кыйраткан. Чынында, Ал Кубаттуу жана азабы катуу!]]></translation>
<footnotes></footnotes>
</aya>
<aya number="23">
<translation><![CDATA[Биз Мусаны Өз аяттарыбыз жана айкын далил менен жибердик,]]></translation>
<footnotes></footnotes>
</aya>
<aya number="24">
<translation><![CDATA[Фараонго, Хаманга, Карунга[1] (жана алардын каапыр жердештерине). Алар болсо (Мусаны) «сыйкырчы», «жалганчы» дешти.]]></translation>
<footnotes><![CDATA[[1] Хаман Фараондун вазири, Карун ошол замандагы чириген байлыгына чиренип, текеберленген каапыр болгон.]]></footnotes>
</aya>
<aya number="25">
<translation><![CDATA[Муса аларга Биздин алдыбыздан Акыйкатты алып келгенде алар: «Муса менен бирге ыйман келтирген Исраил урпактарынын уул перзенттерин өлтүрүп, кыз перзенттерине жашоо бергиле!» дешкен. Каапырлардын айлакерлиги анык адашуучулукта.[1]]]></translation>
<footnotes><![CDATA[[1] Тактап айтканда, алардын түзгөн айлакер эрежелери максатка жетпейт. Алар Исраил урпагынын эркек балдарын өлтүрө берсек, бир нече жылдардан кийин өзүнөн өзү жоголуп кетет деп эреже түзүшкөн. Бирок Аллах алардын эрежелерине каршы эреже түзүп, бардыгын деңизге чөктүрүп жиберген. Бул окуялардын толук баяны өткөн сүрөлөрдө айтылды.]]></footnotes>
</aya>
<aya number="26">
<translation><![CDATA[Фараон айтты: «Мага койгула, Мусаны өлтүрөйүн. Жана ал Раббисине жалбара берсин. Мен силердин диниңерди (Муса) өзгөртүп же болбосо жер бетинде бузукулук чыгарып жиберишинен коркуп жатамын».]]></translation>
<footnotes></footnotes>
</aya>
<aya number="27">
<translation><![CDATA[Муса айтты: «Мен Өзүмдүн жана силердин Раббиңер Аллахка жалбарып, эсеп (Кыямат) күнүнө ишенбеген ар бир текеберден коргоосун суранамын».]]></translation>
<footnotes></footnotes>
</aya>
<aya number="28">
<translation><![CDATA[(Ошондо) Фараондун туугандарынан болгон (жана) ыйманын жашырып жүргөн бир ыймандуу киши[1] айтты: «(Эмне, силер) «Раббим – Аллах» дегени үчүн эле, бир адамды өлтүрүп саласыңарбы?! Ал силерге Раббиңерден далил-баяндар алып келди го! Эгер ал жалганчы болсо, жалганы өз моюнуна! Эгер сөзү чын болуп калса, ал силерге убада кылган кээ бир азаптар башыңарга түшүп жүрбөсүн! Чынында, Аллах чектен чыккандарды, жалганчыларды туура жолго баштабайт!]]></translation>
<footnotes><![CDATA[[1] Аалымдар «бул киши кыйла мансаптуу болуш керек. Анткени, коомдо даражасы төмөн адам ачыктан-ачык Мусаны актап сүйлөй алмак эмес» - дешет.]]></footnotes>
</aya>
<aya number="29">
<translation><![CDATA[Оо, коомум! Бүгүн бийлик силердин колуңарда. Жер бетинде жеңүүчү болуп турасыңар. Эгер Аллахтын азабы келип калчу болсо, андан бизди ким куткара алат?!» Фараон айтты: «Мен силерге өзүмдүн пикиримден башка пикирди сунуш кылбаймын. Мен силерди туура жолго гана баштаймын»]]></translation>
<footnotes></footnotes>
</aya>
<aya number="30">
<translation><![CDATA[Ыйман келтирген киши айтты: «Оо, коомум! Мен силердин башыңарга уюшкан топтордун күнүндөй күн түшүп калуусунан коркомун!]]></translation>
<footnotes></footnotes>
</aya>
<aya number="31">
<translation><![CDATA[Нух коомунун, Аад, Самуд жана алардан кийинки (каапыр) элдердин иши (сыяктуу иш башыңарга түшүп калышынан коркомун!) Аллах эч качан пенделерге зулумду каалабайт!]]></translation>
<footnotes></footnotes>
</aya>
<aya number="32">
<translation><![CDATA[Оо, коомум! Мен кыйкырышуу Күнүндө[1] силерге (азап болушунан) коркомун!]]></translation>
<footnotes><![CDATA[[1] Кыяматтын сот-сурагы бүтүп, адамдар тозок менен бейишке бөлүнгөндө тозоктогулар бейиштегилерге суктанып, бир аз суудан кайрымдуулук көргөзүп коюуларын суранып, кыйкырып кайрылышат.]]></footnotes>
</aya>
<aya number="33">
<translation><![CDATA[Ошол күнү (азаптан) кетенчиктеп качасыңар. (Бирок) силерге Аллах тарабынан эч бир жардамчы болбойт. Аллах кимди адаштырып койсо, аны туура жолго баштоочу жок!]]></translation>
<footnotes></footnotes>
</aya>
<aya number="34">
<translation><![CDATA[Силерге мындан мурун Юсуф (пайгамбар) далил-баяндар алып келгенде да, ал алып келген динден такай шектенүүдө болгонсуңар. (Ал эми) качан ал өлгөндө «Аллах андан кийин эч качан пайгамбар жибербейт» – дедиңер. Аллах чектен чыккан, шекчил адамдарды ушинтип адаштырат!]]></translation>
<footnotes></footnotes>
</aya>
<aya number="35">
<translation><![CDATA[Өздөрүнө (Аллах тарабынан эч кандай) далил келбесе деле, Аллахтын аяттары жөнүндө талашып-тартышкандар, Аллахтын алдында жана ыймандуу кишилердин алдында эң жек көрүндү болгон адамдар! Аллах ар бир текебер, зордукчул адамдын жүрөгүнө ушинтип мөөр басат!»]]></translation>
<footnotes></footnotes>
</aya>
<aya number="36">
<translation><![CDATA[Анда Фараон айтты: «Оо, Хаман! Мага (бийик) мунара кургунуң! Ажеп эмес мен жолдорго жетип барсам!]]></translation>
<footnotes></footnotes>
</aya>
<aya number="37">
<translation><![CDATA[Асмандардын жолдоруна! Анан Мусанын кудайын (өз көзүм менен) көрөйүн. Мен ойлойм, ал (Муса) жалганчы болуш керек». Ошентип Фараонго (шайтан тарабынан) өз ишинин жамандыгы кооз көргөзүлдү жана (туура) жолдон тосуп коюлду. Фараондун (бул) амалкөйлүгү чынында пайда бербеди.]]></translation>
<footnotes></footnotes>
</aya>
<aya number="38">
<translation><![CDATA[Ыйман келтирген адам айтты: «Оо, коомум! Мени ээрчигиле! Мен силерди (Мусанын дини менен) туура жолго баштайын!]]></translation>
<footnotes></footnotes>
</aya>
<aya number="39">
<translation><![CDATA[Оо, коомум! Чынында бул дүйнө жашоосу (убактылуу гана) пайдалануу! Чыныгы (түбөлүк жашоочу) орун – бул Акырет!]]></translation>
<footnotes></footnotes>
</aya>
<aya number="40">
<translation><![CDATA[Ким бир күнөө иш жасаса, ошол ишине жараша гана жаза алат. Ал эми, эркек же болбосо аялдардан кимиси ыймандуу болуп, жакшы иш жасаса бейишке кирет (жана) анда (ага) эсепсиз ырыскы берилет.]]></translation>
<footnotes></footnotes>
</aya>
<aya number="41">
<translation><![CDATA[Оо, коомум! Эмне үчүн мен силерди (тозоктон) кутулууга чакырсам, мени тозокко чакырып жатасыңар?!»[1]]]></translation>
<footnotes><![CDATA[[1] «Мусага ээрчисек - тозоктон кутулабыз, Фараонго ээрчисек тозокко тутулабыз» демекчи болууда.]]></footnotes>
</aya>
<aya number="42">
<translation><![CDATA[Силер мени Аллахка каапыр болуп, өзүм (кудай экенин) билбеген нерселерди Ага шерик кылууга чакырып жатасыңар. А мен болсо силерди кудуреттүү, кечиримдүү Кудайга (Аллахка) чакырып жатамын.]]></translation>
<footnotes></footnotes>
</aya>
<aya number="43">
<translation><![CDATA[Силер мени ага чакырып жаткан «кудайыңар» дүйнөдө да, Акыретте да чакырууга арзыбайт (дубаларды укпайт). Бардыгыбыз Аллахка гана кайтабыз. Жана (Аллахка душмандык менен) чектен чыккандар, дал ошолор тозок элдери!]]></translation>
<footnotes></footnotes>
</aya>
<aya number="44">
<translation><![CDATA[Мен силерге айткан (бул) сөздөрдү тез аранын ичинде (Кыяматта) эскерип калаарсыңар. Мен ишимди Аллахка тапшырамын. Чынында Аллах пенделерди(н ар бир кыймыл аракетин) көрүп туруучу!» (Фараон аны өлтүртмөк болду).]]></translation>
<footnotes></footnotes>
</aya>
<aya number="45">
<translation><![CDATA[(Бирок), Аллах алардын айла – амалдарынан аны сактап калды. Ал эми, Фараон менен анын элин коркунучтуу азап ороду.[1]]]></translation>
<footnotes><![CDATA[[1] Фараон Исраил урпактарын бир түндүн ичинде Мисирден чыгарып кеткен Мусанын артынан куугун салып, бүт Мисир элин ээрчитип, Кызыл деңиз жээгинде аларды кууп жетет. Аллах Муса менен анын элине деңизден он эки катар жол ачып аман-эсен өткөрүп, артынан Фараон эл-аскерин ээрчитип киргенде, деңиз кайра кошулуп, аларды коркунучтуу азап ороп алат.]]></footnotes>
</aya>
<aya number="46">
<translation><![CDATA[Аларга (Фараон менен элине) эртели-кеч тозок көргөзүлүп турулат.[1] Ал эми, Кыямат болгондо, (бир добуш): «Фараон элин эң катуу азапка киргизгиле!» (дейт.)]]></translation>
<footnotes><![CDATA[[1] Аларга тозоктун көргөзүп турулуусу мүрзөдө боло турган азап. Бул аят Барзах (кабыр) азабынын бар экенине далил болот.]]></footnotes>
</aya>
<aya number="47">
<translation><![CDATA[Ошондо алар тозокто туруп бири-бирине (күнөө тагып) далил айтышат. Алсыз (ээрчиген) мушриктер текеберленген (жетекчи) мушриктерге: «Биз силерге ээрчиген элек. Эми (бүгүн) силер бизден тозоктун бир үлүшүн болсо да арылта аласыңарбы!» – дешет.]]></translation>
<footnotes></footnotes>
</aya>
<aya number="48">
<translation><![CDATA[(Анда) жетекчи мушриктер айтышат: «Бул жерде бардыгыбыз (алсызбыз). Пенделердин арасында Бир Аллахтын Өзү гана өкүм кылат».]]></translation>
<footnotes></footnotes>
</aya>
<aya number="49">
<translation><![CDATA[Анан тозоктогулар тозок кароолчусуна: «Раббиңерден сурагыла, бизден бир күн (болсо да) азапты жеңилдетсин?!» дешти.]]></translation>
<footnotes></footnotes>
</aya>
<aya number="50">
<translation><![CDATA[(Тозок кароолчулары) айтышты: «Силерге пайгамбарыңар (ушул күндөрдү эскерткен) анык далилдар менен келбеди беле?!». «Жок, келген» (дешти тозоктогулар. Анда тозок периштелери): «Өзүңөр сурагыла! Бирок каапырлардын дуба-тилектери текке кетет!» – дешти.]]></translation>
<footnotes></footnotes>
</aya>
<aya number="51">
<translation><![CDATA[Чынында Биз пайгамбаларыбызга жана ыймандуу пенделерге, дүйнө жашоосунда да, күбөлөр (даяр болуп) турган (Кыямат) күндө да анык жардам беребиз.]]></translation>
<footnotes></footnotes>
</aya>
<aya number="52">
<translation><![CDATA[Ал Күндө залым пенделерге шылтоолору пайда бербейт! Аларга наалат жана эң жаман орун (тозок) бар!]]></translation>
<footnotes></footnotes>
</aya>
<aya number="53">
<translation><![CDATA[Биз Мусага Хидаят – туура жол бердик жана (ага түшүргөн) китепке Исраил урпактарын мураскор кылып койдук.]]></translation>
<footnotes></footnotes>
</aya>
<aya number="54">
<translation><![CDATA[(Ал Китеп) туура жолду жана акылдуу адамдар үчүн Зикир-эскертүүлөрдү (өз ичине камтыган)]]></translation>
<footnotes></footnotes>
</aya>
<aya number="55">
<translation><![CDATA[(Оо, Мухаммад! Мушриктерге) сабырдуу бол! Чынында, Аллахтын убадасы – Акыйкат! Күнөөлөрүң үчүн Аллахтан кечирим сурап, эртели-кеч Раббиңе мактоо жана тасбих айт!]]></translation>
<footnotes></footnotes>
</aya>
<aya number="56">
<translation><![CDATA[Аллахтын аяттары жөнүндө, өздөрүнө (эч кандай илахий) далил келбесе да, талашып-тартыша турган кишилердин жүрөгүндө текберленүүдөн башка эч нерсе жок.[1] Алар ага (чындыкка) жете албайт. Эми сен Аллахтан коргоо тиле. Ал – Угуучу, Көрүүчү!]]></translation>
<footnotes><![CDATA[[1] Же колунда илахий китептен далили жок, же илим-билими жок. Ушул караңгы абалында Аллах жөнүндө талашып, Ага ылайык келбеген сыпаттарды берет. Бул текебер адамдар чындап бир чындыктын түбүнө жетүүнү максат кылышпайт. Көздөгөнү бирөө гана: Аллахтын Динине бут тосуу.]]></footnotes>
</aya>
<aya number="57">
<translation><![CDATA[Аныгында, асмандар менен жерди жаратуу инсаниятты жаратуудан чоң нерсе. Бирок, көпчүлүк адамдар (муну) билбей жатышат.]]></translation>
<footnotes></footnotes>
</aya>
<aya number="58">
<translation><![CDATA[Жана (эч качан) сокур менен көздүү адам жана ыйман келтирип, салих амал кылгандар менен күнөөкөр (адамдар) тең боло албайт. (Оо, Адамдар Аллахты) өтө сейрек эскерүүдөсүңөр.]]></translation>
<footnotes></footnotes>
</aya>
<aya number="59">
<translation><![CDATA[Чынында саат (Кыямат) анык келүүчү. Анда эч күмөн жок. Бирок, көп адамдар ыйман келтирбей жатышат.]]></translation>
<footnotes></footnotes>
</aya>
<aya number="60">
<translation><![CDATA[Силердин Раббиңер: «Мага дуба кылгыла силерге жооп беремин (кабыл аламын)» деди. Мага ибадат кылуудан текеберленген адамдар тез арада кор болгон абалда тозокко киришет.]]></translation>
<footnotes></footnotes>
</aya>
<aya number="61">
<translation><![CDATA[Аллах силерге эс алып, тынчтанууңар үчүн түндү, (ал эми тиричилик үчүн) жарык күндүздү жаратып берди. Аллах аныгында, адамдарга абдан пазилеттүү! Бирок көпчүлүк адамдар шүгүр кылбай жатышат.]]></translation>
<footnotes></footnotes>
</aya>
<aya number="62">
<translation><![CDATA[Ушул Аллах – силердин Раббиңер! Ал бардык нерселердин (жалгыз) Жаратуучусу! Эч бир кудай жок, жалгыз Өзү гана бар! Дагы кайда бара жатасыңар?!]]></translation>
<footnotes></footnotes>
</aya>
<aya number="63">
<translation><![CDATA[Аллахтын аяттарын тааныбай койгон адамдар ушинтип бурулуп кете беришет.]]></translation>
<footnotes></footnotes>
</aya>
<aya number="64">
<translation><![CDATA[Аллах силерге жерди үй, асманды там кылып берди. Жана силерге шекил-сүрөт берип, эң мыкты келбеттүү кылып жаратты. Жана силерге (ар түрдүү) таза-пакиза ырыскыларды берди. Ушул Аллах силердин Раббиңер! Ааламдардын Раббиси Аллах Улук-Берекеттүү!]]></translation>
<footnotes></footnotes>
</aya>
<aya number="65">
<translation><![CDATA[Ал (түбөлүк) Тирүү! Эч бир кудай жок, Бир Өзү гана бар! Демек, ибадатты Бир Өзүнө арнап, Бир Өзүнө дуба кылгыла! Ааламдардын Раббиси Аллахка мактоо(лор) болсун!]]></translation>
<footnotes></footnotes>
</aya>
<aya number="66">
<translation><![CDATA[(Оо, пайгамбар,) айткын: «Мага Раббим тарабынан анык баяндар (Куран аяттары) келгенде, мен Аллахтан башка силер дуба кылып жаткан «кудайларга» ибадат кылуудан кайтарылдым жана ааламдардын Раббиси үчүн гана (жүрөгүм, бүт дене мүчөлөрүм менен) моюн сунууга буйрулдум.]]></translation>
<footnotes></footnotes>
</aya>
<aya number="67">
<translation><![CDATA[Аллах силерди (оболу) топурактан, андан соң бир тамчы бел суудан, андан соң коюу кандан жаратты. Андан кийин бөбөк абалыңарда (жарык дүйнөгө) чыгарды. Андан кийин күч-кубатка толгон жашка жетишиңер үчүн, жана андан соң картайган (чал-кемпир) болуп калышыңар үчүн (муундан муунга өткөрдү.) Силерден кээ бирөөңөр (карылыктан) мурун өтүп кетишет. (Дагы бирөөңөр болсо) белгиленген мөөнөткө (картайып, анан өлүм табууга) жетишиңер үчүн (узун өмүр сүрөт). Кана эми акылыңарды иштетсеңер!]]></translation>
<footnotes></footnotes>
</aya>
<aya number="68">
<translation><![CDATA[Ал тирилтет жана өлтүрөт. Эгер бир (чоң же кичине) ишти өкүм кылчу болсо, ага (карата) «бол!» деп айтат. Анан ал болуп калат!]]></translation>
<footnotes></footnotes>
</aya>
<aya number="69">
<translation><![CDATA[Аллахтын аяттары жөнүндө (далилсиз эле) талашып жаткан адамга карабайсыңбы! Каякка бурулуп баратышат?!]]></translation>
<footnotes></footnotes>
</aya>
<aya number="70">
<translation><![CDATA[Алар – Китепти (Куранды) жана Биз пайгамбарларыбызга жиберген динди «жалган» деген адамдар! Жакында билип алышат!]]></translation>
<footnotes></footnotes>
</aya>
<aya number="71">
<translation><![CDATA[Ошол Күнү алардын моюнунда сүйрөлө турган кишендер жана чынжырлар болот,]]></translation>
<footnotes></footnotes>
</aya>
<aya number="72">
<translation><![CDATA[(тозоктогу) кайнак суу тарапка! Кийин (шайтандары менен кошо таңылып) тозокто куйкаланат!]]></translation>
<footnotes></footnotes>
</aya>
<aya number="73">
<translation><![CDATA[Кийин аларга айтылат: «Шерик кылган «кудайыңар» кайда,]]></translation>
<footnotes></footnotes>
</aya>
<aya number="74">
<translation><![CDATA[Аллахтан башка? «Бизден жоголуп калды го! Жок, биз мурун аларга эч дуба (ибадат) кылган эмеспиз!» – дешет. Аллах каапырларды ушинтип адаштырат.]]></translation>
<footnotes></footnotes>
</aya>
<aya number="75">
<translation><![CDATA[«Бул жер бетинде акыйкатсыздык (жалган дүйнө азгырыктары) менен корстон болгонуңардын жана текеберчилигиңердин (жазасы)!]]></translation>
<footnotes></footnotes>
</aya>
<aya number="76">
<translation><![CDATA[(Эми) анда түбөлүк кала турган тозок эшиктеринен киргиле! Текебер адамдардын орду кандай жаман!»]]></translation>
<footnotes></footnotes>
</aya>
<aya number="77">
<translation><![CDATA[(Оо, Мухаммад,) сабыр кыл. Аллахтын убадасы – Акыйкат! Аларга убада кылган азаптын кээ бирөөлөрүн сага көргөзөбүз, же болбосо, (аларга азап жибере электе) жаныңды алабыз. (Анда алардын азап тартканын Акыретте көрөсүң. Анткени бардыгы) Өзүбүзгө гана кайтарылышат.]]></translation>
<footnotes></footnotes>
</aya>
<aya number="78">
<translation><![CDATA[Биз сага чейин (көп) пайгамбарларды жибердик. Алардын арасынан сага (Куранда) баяндап бергенибиз да бар, баян кылып бербегенибиз да бар. Эч бир пайгамбар Аллахтын уруксаты болмоюнча эч кандай моожиза келтире албайт![1] Ал эми, качан Аллахтын буйругу келгенде, акыйкат менен өкүм кылынат. Ошол жерде жалганчылар зыянга учурашат!]]></translation>
<footnotes><![CDATA[[1] Мушриктер Мухаммад саллаллооху алайхи ва салламга «эгер пайгамбарлыгың чын болсо, бизге үрөй учурган нерселерди моожиза кылып көргөзчү?! Же болбосо, биздин башыбызга азап келтирчи?!» - деп капа кылышканда, анын көңүлүн көтөрүү үчүн ушул аяттар түшүрүлгөн.]]></footnotes>
</aya>
<aya number="79">
<translation><![CDATA[Аллах силерге (ар түрдүү) айбандарды жаратып (моюн сундуруп) берди. Алардын арасынан минишиңер үчүн (жаратканы бар). Алардын арасынан (этин) жешиңер үчүн (жараткандары бар).]]></translation>
<footnotes></footnotes>
</aya>
<aya number="80">
<translation><![CDATA[Ал айбандарда силер үчүн (көп) пайдалар бар. Жана аларга минип көңүлүңөрдөгү максат-муктаждыгыңарга жетишиңер үчүн алардын үстүнө жана кемелердин үстүнө (Аллахтын пазилети менен) мингизип коюлдуңар.]]></translation>
<footnotes></footnotes>
</aya>
<aya number="81">
<translation><![CDATA[Аллах силерге (кудуретинин) белгилерин көргөзүүдө. Аллахтын кайсы аят-белгисин жокко чыгара алсыңар?!]]></translation>
<footnotes></footnotes>
</aya>
<aya number="82">
<translation><![CDATA[(Мушриктер) жер жүзүн кезип саякат кылышпайбы. Ошондо өздөрүнөн мурунку (каапыр) элдердин акыбети кандай болгонун көрүп алышмак. Алар булардан күч-кубаттуурак, жана жер бетинде калтырган (тарыхий-маданий) издери көбүрөөк эле! Бирок, жасаган өнөрлөрү аларга (Аллахтын азабы келгенде) пайда бере албады!]]></translation>
<footnotes></footnotes>
</aya>
<aya number="83">
<translation><![CDATA[Аларга пайгамбарлары далил-баяндар менен келгенде, өздөрүндөгү илим менен текеберлене сүйүнүшкөн (жана бейиш-тозок жөнүндөгү кабарларды мыскылдашкан). Анан аларды мыскылдаган нерселери (тозок оту) ороп алды.[1]]]></translation>
<footnotes><![CDATA[[1] Тафсирчи аалымдар Куранды кабыл албай коюуга себеп болгон жана каапырлар аны менен текберлене сүйүнгөн илимди философия илими болушу ыктымал дешет. Чынында көпчүлүк учурда таза Куран акидасын кабыл алууга, адашкан философтор менен ар кандай философиялар тоскоол болот.]]></footnotes>
</aya>
<aya number="84">
<translation><![CDATA[Ал эми, качан Биздин азапты (өз көздөрү менен) көргөндө гана «Аллахтын жалгыз Өзүнө ыйман келтирдик! Аллахка шерик кошкон «кудайларыбыздан» кайттык!» деп (кокуйлап) калышты.]]></translation>
<footnotes></footnotes>
</aya>
<aya number="85">
<translation><![CDATA[Бирок, Биздин азабыбызды көрүп калгандагы ыймандары аларга пайда бербеди! (Бул) (байыркы) пенделеринин арасында өткөн Аллахтын (сыналган) Жолу. Каапырлар ошондо (азап келгенде) өлүмгө жолугушту!]]></translation>
<footnotes></footnotes>
</aya>
</sura>
<sura number="41">
<aya number="1">
<translation><![CDATA[Хаа-миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул) Ырайымдуу, Мээримдүү тарабынан түшүрүлгөн, (жана)]]></translation>
<footnotes></footnotes>
</aya>
<aya number="3">
<translation><![CDATA[(маанисин) билген адамдар үчүн аяттары арабча Куран калыбында толук баяндалган (Китеп)]]></translation>
<footnotes></footnotes>
</aya>
<aya number="4">
<translation><![CDATA[(Бейиштен) куш кабар айтуучу, (тозоктон) кайгылуу кабар айтуучу (китеп). Бирок алардан (Курайш мушриктеринен) көпчүлүгү жүз үйрүп кетишти. Эми алар угушпайт.]]></translation>
<footnotes></footnotes>
</aya>
<aya number="5">
<translation><![CDATA[Жана: «Силер бизди чакырып жаткан нерсе үчүн жүрөгүбүздө парда, кулагыбызда дүлөйлүк жана сен менен биздин арабызда тосмо бар! Сен (өз диниңде) ибадат кыл, биз дагы (өз динибизде) ибадат кылабыз» дешти.]]></translation>
<footnotes></footnotes>
</aya>
<aya number="6">
<translation><![CDATA[Айткын: «Мен деле силер сыяктуу адаммын. (Болгон айырмабыз:) мага (Раббимден) вахий келет. Силердин кудайыңар жалгыз Кудай. Анын Өзүнө (ибадат кылуу менен) түз болгула! Жана Андан күнөөңөрдү кечиришин сурагыла! Мушриктерге өлүм болсун!»]]></translation>
<footnotes></footnotes>
</aya>
<aya number="7">
<translation><![CDATA[Алар Акыретке ишенбеген жана (ошол себептүү) зекетти да бербеген адамдар.]]></translation>
<footnotes></footnotes>
</aya>
<aya number="8">
<translation><![CDATA[Чынында, (Акыретке) ыйман келтирип, салих амалдарды жасаган кишилер үчүн түгөнгүс сыйлыктар бар!»]]></translation>
<footnotes></footnotes>
</aya>
<aya number="9">
<translation><![CDATA[Айткын: «Силер жерди эки күндүн ичинде жараткан Аллахка каапыр болосуңарбы?! Ага теңдеш-шериктерди кошосуңарбы?! Ал – ааламдардын (жалгыз) Жаратуучусу го!»]]></translation>
<footnotes></footnotes>
</aya>
<aya number="10">
<translation><![CDATA[Жана Ал жер үстүнө тоолорду жаратты, төрт күндүн ичинде жердеги ырыскы-жемиштерди толук өлчөп-ченеп, берекелүү кылып койду. (Бул) сурагандар үчүн.]]></translation>
<footnotes></footnotes>
</aya>
<aya number="11">
<translation><![CDATA[Кийин (жаратуу үчүн) асман(дар)ды максат кылды.[1] Ал (асман) түтүн (болчу). Анан ага жана жерге: «Моюн сунсаңар да сунбасаңар да Мага (менин буйругума) келгиле!» – дегенде, алар: «Моюн сунган абалда келдик» – дешти.]]></translation>
<footnotes><![CDATA[[1] ثم استوى سبحانه وتعالى, أي قصد إلى السماء Тафсийрул муяссар]]></footnotes>
</aya>
<aya number="12">
<translation><![CDATA[Анан (дагы) эки күндүн ичинде жети асманды(н жаралышын) бүтүрдү жана ар бир асманга өз ишин вахий (дайын) кылды. Жана Биз Дүйнө Асманын чырактар менен кооздодук. (Жана ал жылдыздарды жин-шайтандардан) коргоочу (кылдык). Бул (жаратылыштар) Илимдүү, Кудуреттүү Аллахтын тагдыры.]]></translation>
<footnotes></footnotes>
</aya>
<aya number="13">
<translation><![CDATA[Эгер (мушриктер дагы эле) жүз үйрүсө, айткын: «Мен силерди Аад жана Самуддун азабы сыяктуу азаптан эскерттим!»]]></translation>
<footnotes></footnotes>
</aya>
<aya number="14">
<translation><![CDATA[Бир кезде аларга пайгамбарлар биринин артынан бири келип: «Аллахтан башкага ибадат кылбагыла!» (дегенде) «Эгер Раббибиз кааласа, периштелерди (пайгамбар кылып) түшүрмөк. Биз силер алып келген Динге ишенбейбиз. (Анткени, адамдан пайгамбар чыгышы мүмкүн эмес)» дешти.]]></translation>
<footnotes></footnotes>
</aya>
<aya number="15">
<translation><![CDATA[Ал эми, Аад (уруусу) болсо, акыйкатсыздык (зордук-зомбулук) менен жер жүзүндө текеберленип: «Бизден күч кубаттуу эч ким жок!» дешти. Алар өздөрүн жараткан Аллах алардан күчтүүрөөк экенин билишпеди бекен?! Алар (ошентип) аяттарыбызды четке кагып коюшту.]]></translation>
<footnotes></footnotes>
</aya>
<aya number="16">
<translation><![CDATA[Кийин Биз аларга дүйнө жашоосунда кордук азабын таттыруу үчүн бактысыз күндөрдө катуу добул шамалды жибердик! Акырет азабы андан да кордоочураак! (Ал Күнү) аларга эч жардам берилбейт!]]></translation>
<footnotes></footnotes>
</aya>
<aya number="17">
<translation><![CDATA[Ал эми Самуд (элдерине) Биз (Салих пайгамбар аркылуу) хидаят берсек, хидаят-туура жолдон сокурлукту абзел көрүштү. Анан аларды жасаган күнөө иштери себептүү кордук азабынын чагылганы урду!]]></translation>
<footnotes></footnotes>
</aya>
<aya number="18">
<translation><![CDATA[Биз ыйман келтирип, такыба болгон кишилерди куткарып калдык.]]></translation>
<footnotes></footnotes>
</aya>
<aya number="19">
<translation><![CDATA[Ал эми, Аллахтын душмандары тозок тарапка чогултулуп, тизип коюлган күнү,]]></translation>
<footnotes></footnotes>
</aya>
<aya number="20">
<translation><![CDATA[Тозокко (жакын) келишкенде («Биз күнөө кылган эмеспиз!» деп тана башташат. Ошондо) алардын зыянына көздөрү, кулактары жана терилери, жасаган (күнөө) иштерине күбөгө өтүшөт.]]></translation>
<footnotes></footnotes>
</aya>
<aya number="21">
<translation><![CDATA[Анда алар терилерине: «Эмне үчүн биздин зыяныбызга күбөлүк бердиңер?» – дешет. (Терилери жана башка дене мүчөлөрү) айтат: «Ар кандай нерсени сүйлөтө алган Аллах бизди да сүйлөттү. Ал силерди биринчи ирет (жоктон бар кылып) жараткан. Жана Анын Өзүнө кайтарыласыңар».]]></translation>
<footnotes></footnotes>
</aya>
<aya number="22">
<translation><![CDATA[Силер (эй, күнөөкөр адамдар!) Өзүңөрдүн зыяныңарга кулагыңар, көзүңөр, териңер күбөлүк беришинен (дүйнөдө) жашынбайт элеңер. (Анткени), жасаган ишиңерден көпчүлүгүн Аллах билбей калат деп ойлогонсуңар.]]></translation>
<footnotes></footnotes>
</aya>
<aya number="23">
<translation><![CDATA[Раббиңерге күмөн санаган ушул ката пикириңер силерди өлүмгө алып келди. Эми зыян тартуучулардан болуп калдыңар.]]></translation>
<footnotes></footnotes>
</aya>
<aya number="24">
<translation><![CDATA[Эгер (азапка) чыдай алса, тозок-алардын жайы. Эгер (дүйнөгө) кайтарууну сурашса кайтарылуучу болушпайт.]]></translation>
<footnotes></footnotes>
</aya>
<aya number="25">
<translation><![CDATA[Биз аларга (Куранды четке каккандан кийин жин-шайтандардан) досторду» даярдап койгон элек. Анан алар (шайтандар) буларга алды-артындагы күнөөлөрдү кооздоп көргөзгөн. (Натыйжада) өздөрүнөн мурда өткөн (каапыр) инсандар жана жиндердин катарында алардын башына да сөз (азап) келиши акыйкат болуп калды. Алар зыян тартуучу болушту.]]></translation>
<footnotes></footnotes>
</aya>
<aya number="26">
<translation><![CDATA[Каапыр адамдар (бири-бирине): «Куранды укпагыла! (Эгер капыстан угуп калсаңар) аны жеңип, жогору келишиңер үчүн маанисиз сөздөрдү сүйлөп таштагыла!» – дешти.]]></translation>
<footnotes></footnotes>
</aya>
<aya number="27">
<translation><![CDATA[Биз каапырларга сөзсүз катуу азап таттырабыз жана өздөрү жасаган (жаман) иштен да жаманыраак жаза менен жазалайбыз!]]></translation>
<footnotes></footnotes>
</aya>
<aya number="28">
<translation><![CDATA[Ушул жаза Аллахтын душмандарынын жазасы: тозок! Биздин аяттарыбызды (мыскылдап) четке каккандарынын жазасына алар үчүн тозокто түбөлүк орундар бар![1]]]></translation>
<footnotes><![CDATA[[1] Бул аят Курандан тоскон адамдарга катуу азап бар экенине далил болот.]]></footnotes>
</aya>
<aya number="29">
<translation><![CDATA[(Каапыр жолбашчыларды ээрчип) каапыр болгон адамдар (тозокто туруп): «Оо, Рабби! Бизге азгырган адамдарды жана жиндерди көргөз! Биз аларды, эң төмөнкү тозокто болушу үчүн, тамандарыбыз менен эзип-жанчып туралы!» дешти.]]></translation>
<footnotes></footnotes>
</aya>
<aya number="30">
<translation><![CDATA[«Раббим – Аллах» деп, андан соң (дин-ибадаттарында) түз болгон адамдарга периштелер түшүп келип: «(Келечектен) коркпогула, (өткөн ишке) өкүнбөгүлө! Өзүңөргө убада берилген бейиш менен сүйүнгүлө!]]></translation>
<footnotes></footnotes>
</aya>
<aya number="31">
<translation><![CDATA[Биз дүйнө жашоосунда да, Акыретте да силердин жакын досуңар болобуз. Силер үчүн бейиште көңүлүңөр каалаган нерселер бар! Силер үчүн ал жерде тилеген бардык нерсе бар!]]></translation>
<footnotes></footnotes>
</aya>
<aya number="32">
<translation><![CDATA[Ырайымдуу, Кечиримдүү (Аллах) тарабынан зыяпат иретинде!» (дешет).]]></translation>
<footnotes></footnotes>
</aya>
<aya number="33">
<translation><![CDATA[Салих (сооп) иштерди (ыклас менен) жасаган, Аллахка (эч нерсени шерик-ортомчу кошпой) дуба кылган жана: «Мен (чыныгы) мусулмандардан боломун!» – деген адамдан мыктыраак сүйлөгөн ким бар?]]></translation>
<footnotes></footnotes>
</aya>
<aya number="34">
<translation><![CDATA[Жакшылык менен жамандык эч качан тең болбойт! (Сага орой тийгендерге) сылык мамиле менен жооп бер. Ошондо сени менен анын араңарда душманчылык бар киши боорукер дос сыяктуу болуп калат.]]></translation>
<footnotes></footnotes>
</aya>
<aya number="35">
<translation><![CDATA[Муну өтө сабырдуу адамдар гана жасай алат. Бул (адептүүлүктөн) чоң үлүш алган адамдын гана колунан келет.[1]]]></translation>
<footnotes><![CDATA[[1] Бул аятта Аллах Өз пайгамбарына жана жалпы мусулман калкына инсандан болгон душмандарга кандай мамиле кылууну үйрөттү. Кийинки аяттарда жин-шайтандан болгон душманга кандай мамиле жасоону үйрөтөт.]]></footnotes>
</aya>
<aya number="36">
<translation><![CDATA[Эгер сени шайтандын бир азгырыгы азгырса Аллахтан коргоо тиле![1] Чынында Ал – Угуучу, Билүүчү!]]></translation>
<footnotes><![CDATA[[1] Бул коргонуу «Аъуузу биллаахи минаш-шайтанир-ражиим» деген дубаны окуу менен болот. Мааниси: «Аллахтын ырайымынан куулган шайтандын жамандыгынан Аллахтан коргоо тилеймин» дегенди билдирет.]]></footnotes>
</aya>
<aya number="37">
<translation><![CDATA[Күн, Ай, күндүз жана түн Аллахтын (кудуретинин) белгилеринен. Күнгө да, айга да сажда кылбагыла! Аларды жараткан Аллахка сажда кылгыла, эгер Анын Өзүнө ибадат кылчу болсоңор!]]></translation>
<footnotes></footnotes>
</aya>
<aya number="38">
<translation><![CDATA[Эгер (Аллахка ибадат кылуудан) текеберленишсе, (билип коюшсун: Аллах алардын ибадатына муктаж эмес!) Раббиңдин алдындагы (сан-санаксыз) периштелер, күнү-түнү (тынбай) жана чарчап-чаалыкпай Ага тасбих айтышат.]]></translation>
<footnotes></footnotes>
</aya>
<aya number="39">
<translation><![CDATA[Аллахтын (кудуретинин) белгилеринен дагы бири, сен жерди куп-кургак (өлүк сыяктуу кунарсыз) абалда көрөсүң. Анан Биз ага (асмандан) суу түшүрсөк козголуп, көөп чыгат (жана ар түрдүү өсүмдүктөрдү өндүрө баштайт). Жерди (ушинтип) тирилткен Кудай өлүктөрдү да тирилте алат. Ал ар кандай нерсеге Кудуреттүү!]]></translation>
<footnotes></footnotes>
</aya>
<aya number="40">
<translation><![CDATA[Биздин аяттарыбызга мулхид[1] болгон адамдар Бизден жашына алышпайт! (Мулхид болуп) тозокко ташталган адам жакшыбы же Кыяматта аман-эсен келе турган адамбы? (Эй, мушриктер, бардыгын угуп-билип алдыңар. Эми) каалаган ишиңерди жасай бергиле! Ал силердин (бардык) ишиңерди Көрүүчү.]]></translation>
<footnotes><![CDATA[[1] «Мулхид» деген сөздүн эки мааниси бар: 1) Аллахтын аяттарына ишенбей, аны четке кагуу. 2) Аллахтын аяттарын өзгөртүү, же болбосо, кимдир бирөөлөрдүн талабы менен маанисин бурмалап түшүндүрүү.]]></footnotes>
</aya>
<aya number="41">
<translation><![CDATA[«Өздөрүнө келген убакытта Зикирге (Куранга) каапыр болгон адамдар (катуу азапка дуушар болушат). Чынында, ал Ыйык Китеп. (Анткени),]]></translation>
<footnotes></footnotes>
</aya>
<aya number="42">
<translation><![CDATA[Анын алдынан да, артынан да жалган жолой албайт. Ал (Куран) Даанышман, Макталган (Аллах) тарабынан түшүрүлгөн».[1]]]></translation>
<footnotes><![CDATA[[1] Ошол Аллах «Чынында Зикирди Биз түшүрдүк. Жана аны Өзүбүз сактоочубуз» деп убада берген. Демек, байыркы ыйык китептер - Тоорат жана Инжилдин ичине аралашкан сыяктуу, Курандын ичине инсанияттын жалган сөздөрү эч качан аралашып кетпейт.]]></footnotes>
</aya>
<aya number="43">
<translation><![CDATA[Сага мурунку пайгамбарларга айтылган сөздөрдөн ашыкча сөз айтылган жок.[1] Чынында, Сенин Раббиң (тообо кылгандарды) Кечиримдүү жана (тообо кылбаган каапырларды) Азаптоочу!]]></translation>
<footnotes><![CDATA[[1] Мурунку пайгамбарларга өз элдери «Сен - жалганчы, сыйкырчысың!» дешкен.]]></footnotes>
</aya>
<aya number="44">
<translation><![CDATA[Эгер Биз аны арабча эмес Куран кылганыбызда (араб мушриктери): «Анын аяттары түшүнүктүү болсо болмок! Арабча эмес бекен?! (Мухаммад өзү) араб эмес беле?!» дешмек. Айткын: «Бул (Куран) ыймандуу адамдарга туура жол жана шыпаа, ал эми кулактарында дүлөйлүк бар (себептүү) ага ыйман келтирбеген адамдар үчүн сокурлук (болот). Алар алыс жерден чакырылган адамдар (сыяктуу Куранды угушпайт)».]]></translation>
<footnotes></footnotes>
</aya>
<aya number="45">
<translation><![CDATA[Биз Мусага да Китеп (Тоорат) берген элек. Алар (Мусанын эли) анда бир пикирге келише албай (бир бөлүгү ыйман келтирип, бир бөлүгү каапыр болуп) калышты. Эгерде, Раббиң тарабынан алдын ала айтылган («Алар Кыяматта азап тартышат» деген) Сөз болбосо, алардын арасында (эчак эле) өкүм чыгарылмак. (Б. а. каапырлардын башына азап түшүп, кырылып калмак. Себеби,) алар (Тоораттан) катуу шектенүүдө болушкан.]]></translation>
<footnotes></footnotes>
</aya>
<aya number="46">
<translation><![CDATA[Ким жакшы иш жасаса өзүнө пайда. Ким күнөө иш жасаса өзүнө зыян! Сенин Раббиң пенделерге зулум кылуучу эмес.]]></translation>
<footnotes></footnotes>
</aya>
<aya number="47">
<translation><![CDATA[Кыяматтын илими Өзүнө гана кайтарылат.[1] Өз бүчүрүнөн чыга турган бардык мөмөлөр, бардык ургаачылар боюна көтөргөн жана төрөгөн нерселер Анын гана илими менен (камтылган)! Ошол (Кыямат) Күнү (Аллах) аларга: «Менин «шериктерим» кана?!» (дегенде) алар: «Биздин арабызда (Сенден башканын кудай экенине) күбө жок экенин Сага билдиребиз» дешти.]]></translation>
<footnotes><![CDATA[[1] Кыямат качан болушун бир Өзүнөн башка эч ким билбейт]]></footnotes>
</aya>
<aya number="48">
<translation><![CDATA[Жана буга чейин (дүйнө жашоосунда) ага дуба кылган «кудайлары» алардан жоголуп, өздөрүнө куткаруучу жок болуп калганын анык билишти.]]></translation>
<footnotes></footnotes>
</aya>
<aya number="49">
<translation><![CDATA[Инсан (өзүнө) жакшы дуба-тилек кылуудан эч чарчабайт. Эгер ага бир жамандык жетип калса, дароо мүңкүрөп, үмүтсүз болуп калат.]]></translation>
<footnotes></footnotes>
</aya>
<aya number="50">
<translation><![CDATA[Эгерде ага жеткен кайгыдан соң Өз ырайымыбызды(н даамын) таттырсак, «Мен ушуга татыктуу элем. Кыямат болушуна да күмөнүм бар. Эгер (Кыямат чын болуп) мен Раббиме кайтарылган күндө деле, Анын алдында мага жакшылыктар (бейиш) болот!» деп айтаары бышык. Биз каапыр болгон адамдарга жасаган иштеринин кабарын берип, аларга катуу азап(тын «даамын») таттырабыз.]]></translation>
<footnotes></footnotes>
</aya>
<aya number="51">
<translation><![CDATA[Эгер Биз инсанга нээмат берип койсок, (Бизден) жүз буруп, көөп, бой көтөрүп калат. Ал эми, бир жамандык жетип калса, узун-узун дубаларды окуп калат.]]></translation>
<footnotes></footnotes>
</aya>
<aya number="52">
<translation><![CDATA[Айткын: «(Эй, мушриктер), айткылачы мага, эгер (Куран) Аллахтын алдынан (келгени чын) болуп, силер ага каапыр болсоңор, Аллахка түбөлүк душмандыкта болгон кишиден көбүрөөк адашкан ким бар?!]]></translation>
<footnotes></footnotes>
</aya>
<aya number="53">
<translation><![CDATA[Биз аларга анын (Курандын) акыйкат экени анык болгонго чейин, Өзүбүздүн (кудурет) белгилерибизди мейкиндиктерде жана алардын өздөрүндө көргөзүп коёбуз. Раббиңдин ар нерседен Күбө экени (аларга) жетиштүү эмеспи?!]]></translation>
<footnotes></footnotes>
</aya>
<aya number="54">
<translation><![CDATA[Көңүл бургула! Алар Раббисине жолугуудан күмөндө болушууда! Көңүл бургула! Чынында ал ар бир нерсени (Өз илими менен) Камтуучу».]]></translation>
<footnotes></footnotes>
</aya>
</sura>
<sura number="42">
<aya number="1">
<translation><![CDATA[Хаа, Мийм.]]></translation>
<footnotes></footnotes>
</aya>
<aya number="2">
<translation><![CDATA[Айн, Сийн, Кааф.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="3">
<translation><![CDATA[Кудуреттүү, Даанышман Аллах сага жана сенден мурунку пайгамбарларга мына ушинтип вахий түшүрөт.]]></translation>
<footnotes></footnotes>
</aya>
<aya number="4">
<translation><![CDATA[Асмандардагы жана жердегинин бардыгы Ага таандык. Ал-эң Жогорку, эң Улук!]]></translation>
<footnotes></footnotes>
</aya>
<aya number="5">
<translation><![CDATA[Үстүндөгү асмандар жарылып кетчүдөй болууда! Периштелер Раббисин мактап, Ага тасбих айтышууда жана жердеги пенделердин күнөөсүн кечирүүнү сурап жалбарышууда! Көңүл бургула, чынында Аллах(тын) бир Өзү гана Кечиримдүү, Ырайымдуу!]]></translation>
<footnotes></footnotes>
</aya>
<aya number="6">
<translation><![CDATA[Аллахтан башка «кудайларды» өздөрүнө башчы кылып алган мушриктерди(н иштерин) Аллах сактоочу (жана Кыяматта ошого жараша жазалоочу). (Оо, Мухаммад), сен аларга өкүл-кароолчу эмессиң.]]></translation>
<footnotes></footnotes>
</aya>
<aya number="7">
<translation><![CDATA[Биз сага Уммул Курааны(н элин)[1] жана анын айланасындагы элдерди, шексиз келе турган Чогулуш Күндөн (Кыяматтан) эскертишиң үчүн араб тилиндеги Куранды вахий кылдык. (Ошол күнү адамдардын) бир бөлүгү бейиште, бир бөлүгү тозокто (болушат).]]></translation>
<footnotes><![CDATA[[1] Уммул Кура – Мекке шаарынын бир аталышы. Мааниси «Эне шаар» же «шаарлардын энеси».]]></footnotes>
</aya>
<aya number="8">
<translation><![CDATA[Эгер Аллах кааласа бардыгын бир (диндеги) эл кылып коймок. Бирок, (даанышмандыгы менен) каалаган пендесин Өз ырайымына (динине) киргизет. Залымдарга болсо, эч бир дос-башчы, эч бир жардамчы жок!]]></translation>
<footnotes></footnotes>
</aya>
<aya number="9">
<translation><![CDATA[Же алар Аллахтан башка «кудайларды» башчы кылышабы? (Адамга чыныгы) башчы бул Аллах! Ал өлүктөрдү тирилтет! Ал - бардык нерсеге Кудуреттүү!]]></translation>
<footnotes></footnotes>
</aya>
<aya number="10">
<translation><![CDATA[Эмнеде талашып калчу болсоңор, анын өкүмү – Аллахка! Ушул Аллах менин Раббим! Өзүнө гана тобокел кылып, Өзүнө гана кайрыламын!]]></translation>
<footnotes></footnotes>
</aya>
<aya number="11">
<translation><![CDATA[(Аллах-) асмандардын жана жердин Жаратуучусу. Ал силерге өзүңөрдөн жуп-түгөй жаратты. Жана Ал айбанаттардан да жуптарды жаратты. Силерди ошол (жуп-жубайлык) боюнча өндүрүп-өстүрөт. Ага (Аллахка) эч нерсе окшобойт. Ал – Угуучу, Көрүүчү!]]></translation>
<footnotes></footnotes>
</aya>
<aya number="12">
<translation><![CDATA[Асмандардын жана жер (казынасынын) ачкычтары бир Өзүнүн колунда. Каалаган пендесине ырыскыны кенен берет, каалаганына ченеп берет. Ал бардык нерсени Билүүчү!]]></translation>
<footnotes></footnotes>
</aya>
<aya number="13">
<translation><![CDATA[Ал силерге Нухка осуят кылган динди Шарият кылып берди. Биз сага вахий кылган динди(н дал өзүн) Ибрахимге, Мусага жана Исага: «Динди толук тургузгула (аткаргыла) жана анда бөлүнүп кетпегиле» – деп вахий кылганбыз. Силер даават кылган нерсе (тавхид ишеними) мушриктерге оор келди. Аллах ал нерсеге Өзү каалаган пендесин тандап, (Өзүнө) умтулган пендесин ага жолдойт.]]></translation>
<footnotes></footnotes>
</aya>
<aya number="14">
<translation><![CDATA[Алар өздөрүнө (Аллах тарабынан) илим (Тоорат, Инжил) келгенден кийин гана, өз ара көралбастыктан улам бөлүнүп кетишти.[1] Жана эгер Раббиң тарабынан алдын ала айтылган «белгилүү мөөнөткө чейин (азабы кечиктирилет) деген» Сөз болбогондо (каапырлар кыйратылып) алардын арасы (эчак эле) ажырым кылып коюлмак. Алардан кийин Китепке мураскор кылынган урпактар деле Андан (Тоораттан, Инжилден) катуу шектенүүдө болушту.]]></translation>
<footnotes><![CDATA[[1] Аз гана бөлүгү Китепти ээрчип, тавхид (жалгыз Аллахка сыйынуу) ишениминде калды. Көпчүлүк бөлүгү буларга душман болушту.]]></footnotes>
</aya>
<aya number="15">
<translation><![CDATA[Ошондуктан эми сен (үммөтүңө бекем) даават кыл, өзүңө буюрулгандай түз бол жана алар (каапырлар, мунафыктыр) каалаган жолдорду ээрчибе! Сен: «Аллах түшүргөн (ар бир) китепке ыйман келтирдим жана силердин араңарда адилет кылууга буюрулдум. Аллах менин да Раббим, силердин да Раббиңер. Бизге өз амал-ибадаттарыбыз, силерге да өз амал-ибадатыңар. Биз менен силердин араңарда (айтылбаган) далил калбады. Аллах биздин арабызды (Кыяматта) чогултат. Кайтуу Анын Өзүнө» – дегин.[1]]]></translation>
<footnotes><![CDATA[[1] Булар Ислам дааватын кабыл албаган Китеп элдерине айтылчу сөздөр. Оболу далил айтылат. Укса-укту. Укпаса «Аллах Кыяматта ажырым кылат» деп, ар ким өз ибадатын жасай берет.]]></footnotes>
</aya>
<aya number="16">
<translation><![CDATA[Аллахтын динине (оң) жооп берилгенден (чындыгы тастыкталгандан) кийин (дагы эле) Аллах жөнүндө далилдешип (талашып-тартышып)[1] жүргөн адамдардын далилдери Раббисинин алдында жалган. Аларга (Аллах тарабынан) каар-казап жана катуу азап бар!]]></translation>
<footnotes><![CDATA[[1] Китеп элдери менен мушриктер Аллах жөнүндө талашып «Аллахтын баласы, кызы жардамчылары болот» дешкен.]]></footnotes>
</aya>
<aya number="17">
<translation><![CDATA[Аллах Китепти жана Адилеттикти акыйкаттык менен түшүргөн. (Оо, Мухаммад!) Сен кайдан билесиң, Кыямат жакын болсо ажеп эмес.]]></translation>
<footnotes></footnotes>
</aya>
<aya number="18">
<translation><![CDATA[Кыяматка ишенбеген каапырлар аны(н келишин) шаштырышат. Ыймандуулар болсо, андан коркушат жана анын Акыйкат экенин билишет. Көңүл бургула, чынында Кыяматтан шектенгендер катуу адашууда!]]></translation>
<footnotes></footnotes>
</aya>
<aya number="19">
<translation><![CDATA[Аллах пенделерине Боорукер. Каалаган пендесине ырыскы берет. Ал Кубаттуу, Кудуреттүү!]]></translation>
<footnotes></footnotes>
</aya>
<aya number="20">
<translation><![CDATA[Ким Акырет сыйлыгын кааласа анын сооп-сыйлыгын көбөйтөбүз. Ал эми, ким дүйнө сыйлыгын кааласа, андан (каалашынча) беребиз, бирок ага Акыретте (акыреттик сыйлыктан) насип болбойт.]]></translation>
<footnotes></footnotes>
</aya>
<aya number="21">
<translation><![CDATA[Же болбосо алардын (Аллахка) шерик кошкон «кудайлары» барбы (жана алар) Аллах уруксат бербеген динди аларга Шарият кылып беришеби?![1] Эгер («Алардын жазасы Кыяматта берилет» деген) чечүүчү сөз болбосо, алардын арасында (ушул дүйнөдө эле, өлүм менен) өкүм кылынмак. Чынында залымдарга жан ооруткан азап бар!]]></translation>
<footnotes><![CDATA[[1] Китеп элдеринин жана мушриктердин кээ бир чоңдору, диний жетекчилери өз ойлорунан адал-арам эрежелерин чыгарып элге таңуулаган. Аллах бул аятта ошол диний жетекчилерди Аллахка шерик кошулган жалган кудайларга, алар түзгөн жолдорду шариятка, алардын жолун тастыктагандарды алардын пенделерине окшотууда жана Өзүнүн жолуна атаандаш жол-шарият түзгөндөрдү эскертүүдө.]]></footnotes>
</aya>
<aya number="22">
<translation><![CDATA[Сен залым (каапыр) адамдарды жасаган (күнөө) иштеринен (келчү азаптан) коркуп, жалдыраган абалда көрөсүң. Ал (азап) аларга түшүүчү! Ал эми, ыйман келтирип салих амал кылган адамдар, бейиш бактарында болушат. Аларга Раббилеринин алдында каалаган нерселери даяр. Бул улук пазилет!]]></translation>
<footnotes></footnotes>
</aya>
<aya number="23">
<translation><![CDATA[Булар Өзүнүн ыймандуу жана салих амал кылган пенделерине Аллах сүйүнчүлөгөн куш кабар. (Оо, Мухаммад!) Айткын: «Мен ал (Куран үйрөткөнүм) үчүн силерден акы сурабаймын. (Тууган-урукчулуктун негизиндеги) жылуу мамилени гана сураймын». Ким жакшылык жасаса, Биз анысына дагы көп жакшылыктарды кошумча кылабыз. Чынында, Аллах (күнөөлөрдү) Кечирүүчү (пенделеринин жакшы иштерине андан жакшыраак) сыйлык берүүчү.]]></translation>
<footnotes></footnotes>
</aya>
<aya number="24">
<translation><![CDATA[Же болбосо, (мушриктер «Мухаммад) Аллахка доомат кылды» - дешеби?! Эгер Аллах кааласа, жүрөгүңдү мөөрлөп коймок. Аллах (вахий менен) жалганды өчүрөт. Жана Өз сөздөрү менен Акыйкатты орнотот. Ал көкүрөктөрдөгү сырларды Билүүчү!]]></translation>
<footnotes></footnotes>
</aya>
<aya number="25">
<translation><![CDATA[Аллах Өз пенделеринен тообону кабыл алат жана күнөөлөрдү өчүрөт. Жана Ал силердин эмне жасап жатканыңарды билип турат.]]></translation>
<footnotes></footnotes>
</aya>
<aya number="26">
<translation><![CDATA[Жана Ал ыйман келтирип, салих амалдарды жасаган адамдарга (дубаларын кабыл алуу менен) жооп берет жана аларды Өз пазилетинен аларды(н сообун) көбөйтөт. Ал эми, каапырларга катуу азап бар!]]></translation>
<footnotes></footnotes>
</aya>
<aya number="27">
<translation><![CDATA[Эгер Аллах пенделерине ырыскыны кенен берсе, алар жер бетинде зулумдукка берилип кетишмек. Бирок Өзү каалаган өлчөмдө түшүрөт. Ал Өз пенделерин(ин табиятын) Көрүүчү (жана) Кабардар.]]></translation>
<footnotes></footnotes>
</aya>
<aya number="28">
<translation><![CDATA[Ал (пенделерине) үмүтсүз болуп калгандарынан кийин жамгыр жаадырып, Өз ырайымын таратат. Ал Башкаруучу, Макталган!]]></translation>
<footnotes></footnotes>
</aya>
<aya number="29">
<translation><![CDATA[Асмандар менен жерди жаратканы жана ал экөөнө жаныбарларды таратканы Анын (кудуретинин) белгилеринен. Өзү каалаган убакытта аларды чогултуп алууга Кудуреттүү.]]></translation>
<footnotes></footnotes>
</aya>
<aya number="30">
<translation><![CDATA[Силерге жеткен ар бир балээ-апаат өз кылмышыңар себептүү. Аллах көп (күнөөлөрдү) кечирет.]]></translation>
<footnotes></footnotes>
</aya>
<aya number="31">
<translation><![CDATA[Жана силер жер бетинде (Аллахты) алсыз калтыра албайсыңар. (Ошондуктан) силерге Аллахтан башка башкаруучу да жардамчы да жок.]]></translation>
<footnotes></footnotes>
</aya>
<aya number="32">
<translation><![CDATA[Анын (кудуретинин) белгилеринен (бири) деңиздеги тоо сыяктуу кемелер.]]></translation>
<footnotes></footnotes>
</aya>
<aya number="33">
<translation><![CDATA[Эгер (Аллах) кааласа, шамалды токтотуп коёт. Анан (ал) кемелер деңиз бетинде токтоп калышат. Албетте бул нерседе ар бир сабырдуу, шүгүр кылуучу пенделер үчүн белгилер (сабактар) бар.]]></translation>
<footnotes></footnotes>
</aya>
<aya number="34">
<translation><![CDATA[Же болбосо, ал кемелерди (жүргүнчүлөрү) жасаган (күнөө) иштер себептүү кыйроого учуратат. (Бирок) Ал көп адамдарды(н күнөөсүн) кечирип (аман-эсен жээкке чыгарып) жиберет.]]></translation>
<footnotes></footnotes>
</aya>
<aya number="35">
<translation><![CDATA[Биздин аяттарыбыз жөнүндө талашкан адамдар билип алышсын: аларга (Аллахтын кудуретинен) кутула турган жер жок!]]></translation>
<footnotes></footnotes>
</aya>
<aya number="36">
<translation><![CDATA[Силерге берилген нерселердин бардыгы дүйнө жашоосунун (убактылуу) пайдасы. Ал эми, ыймандуу жана Раббисине тобокел кылган кишилер үчүн Аллахтын алдындагы сыйлыктары жакшы жана түбөлүктүү.]]></translation>
<footnotes></footnotes>
</aya>
<aya number="37">
<translation><![CDATA[Алар чоң күнөөлөрдөн жана бузук иштерден сактанып жүрүшөт. Эгер ачуусу келсе, (ичине жутуп, ачуусун келтиргендерди) кечирет.]]></translation>
<footnotes></footnotes>
</aya>
<aya number="38">
<translation><![CDATA[Алар Раббисине (ар дайым) жооп беришет[1] жана намазды (калтырбай) окушат. Алардын (диний жана дүйнөлүк) иштери өз-ара масилет-кеңеш (менен болот). Жана алар Биз ырыскы кылып берген нерселерден садака-ихсан кылышат.]]></translation>
<footnotes><![CDATA[[1] Раббиге жооп берүү Куран өкүмдөрүн жана пайгамбар саллаллоху алайхи ва салламдын буйруктарын аткаруу менен болот]]></footnotes>
</aya>
<aya number="39">
<translation><![CDATA[Жана алар өздөрүнө зулум жетсе (залымга каршы баш көтөрүп) жеңишке жете турган кишилер.]]></translation>
<footnotes></footnotes>
</aya>
<aya number="40">
<translation><![CDATA[Жамандыктын жазасы өзүндөй жамандык. Ал эми кимде-ким кечирип, (араны) оңдоп койсо анын сообун Аллах берет. Чынында, Аллах залымдарды сүйбөйт.[1]]]></translation>
<footnotes><![CDATA[[1] Адамдар зулумга карата үч түрдүү мамиле жасайт: 1-адилет; 2-пазилет; 3-зулум. Эгер бир адамга башка бирөө зыян жеткирсе, бул дагы ага өзүндөй жооп менен өчүн алса бул – адилет. Ким сабыр кылып, зулум кылуучу адамды кечирип койсо бул – пазилет. Ал эми, зулум кылган адамга жооп иретинде андан ашыгыраак зулум менен жооп берсе бул – зулум. «Аллах залымдарды сүйбөйт». Бул үч түрдүү мамиленин биринчи, экинчисине сооп, ал эми үчүнчүсүнө күнөө жазылат.]]></footnotes>
</aya>
<aya number="41">
<translation><![CDATA[Ким өзүнө зулум көргөзүлгөндөн кийин (залымды) жеңип койсо, аларды күнөөлөгөнгө жол жок.]]></translation>
<footnotes></footnotes>
</aya>
<aya number="42">
<translation><![CDATA[(Күнөөлөш үчүн) жол, (өзүнө зулум кылган), адамдарга (ашыкча) зулум кылган, жер бетинде акыйкатсыздык менен зордук-зомбулук кылган адамдарга каршы (ачылат). Андай адамдарга жан ооруткан азап бар.]]></translation>
<footnotes></footnotes>
</aya>
<aya number="43">
<translation><![CDATA[Кимде-ким (зулумга) сабыр кылса жана (залымды) кечирсе – бул өтө улук иштерден!]]></translation>
<footnotes></footnotes>
</aya>
<aya number="44">
<translation><![CDATA[Ал эми, Аллах кимди адаштырып койсо, Андан (Аллахтан) кийин ал үчүн эч бир дос-башчы калбайт. Жана сен залымдарды, (кыяматтагы) азапты көргөндө «(дүйнөгө) кайтууга жол бар бекен?!» деп какшап калгандарын көрөсүң.]]></translation>
<footnotes></footnotes>
</aya>
<aya number="45">
<translation><![CDATA[Жана сен аларды, кордуктан моюндарын шылкыйткан абалда, (тозокко) көз кырын таштап, азапка алып келингенин көрөсүң. (Ошондо) ыймандуу адамдар айтат: «Чынында зыян тарткандар – алар Кыямат Күнү өздөрүнө жана үй-бүлөсүнө зыян жеткиргендер!» Көңүл бургула! Аныгында, залымдар үзгүлтүксүз азапта!]]></translation>
<footnotes></footnotes>
</aya>
<aya number="46">
<translation><![CDATA[Аларга Аллахтан башка достору («кудайлары») жардам бере албайт. Аллах кимди адаштырса ал үчүн (кутулууга) жол жок.]]></translation>
<footnotes></footnotes>
</aya>
<aya number="47">
<translation><![CDATA[(Артка) кайтарууга мүмкүн болбогон Күн, Аллах (таала) тарабынан келип калганга чейин Раббиңерге жооп кайтарып (буйруктарын аткарып) калгыла! Ал күндө силерге (Аллахтын азабынан) коргонор жер да, (күнөөлөрдү) четке кагуу (мүмкүнчүлүгү да) болбойт.[1]]]></translation>
<footnotes><![CDATA[[1] Бул аят «эртең жасайт элем» - деп ибадаттарды артка жылдыруунун жамандыгына жана бардык жакшы иштерди тезирээк жасоо керектигине далил болот.]]></footnotes>
</aya>
<aya number="48">
<translation><![CDATA[Эгер алар жүз үйрүп кетишсе (жөн кой). Биз сени аларга сакчы кылып жибербедик. Сенин милдетиң жеткирүүдөн гана турат. Биз эгер инсанга Өз ырайымыбызды(н даамын) таттырсак, аны менен сүйүнүп (оолугуп) калат. Ал эми өзү жасаган кылмыштары себептүү бир кайгы жетсе, чынында, инсан шүгүрсүз (экенин көргөзөт).]]></translation>
<footnotes></footnotes>
</aya>
<aya number="49">
<translation><![CDATA[Асмандар жана жер(дин бардык) мүлкү Аллахка таандык. Каалаган нерсесин жаратат. Каалаган пендесине кыз-перзент берет, каалаган пендесине уул-перзент берет.]]></translation>
<footnotes></footnotes>
</aya>
<aya number="50">
<translation><![CDATA[Же болбосо, перзенттерди уул-кызынан жуп-жуп (эгиз) кылып берет жана каалаган пендесин тукумсуз кылат. Ал Билүүчү, Кудуреттүү.]]></translation>
<footnotes></footnotes>
</aya>
<aya number="51">
<translation><![CDATA[Адамзатка Аллах сүйлөбөйт. Бир гана (Өз пайгамбарына) вахий-илхам иретинде, же парданын артынан сүйлөйт. Же болбосо, (периштеден) элчи жиберет. Анан ал, Өзүнүн уруксаты менен (пайгамбарга) Аллах каалаган сөздү вахий кылат. Ал эң Жогорку (жана) Даанышман!]]></translation>
<footnotes></footnotes>
</aya>
<aya number="52">
<translation><![CDATA[Ошентип, Биз сага Өз буйругубуз менен Рухту (Куранды) аян-кабар кылдык. Сен (мындан мурун) китептин да, ыймандын да эмне экенин билбейт элең. Бирок Биз аны (элдер үчүн) Нур кылып, аны менен каалаган пендебизди туура жолго баштайбыз. Жана сен дагы (Куран Нуру менен) туура жолго баштайсың.]]></translation>
<footnotes></footnotes>
</aya>
<aya number="53">
<translation><![CDATA[Аллахтын жолуна. Асмандардагы жана жердеги бардык нерселер Аныкы! Көңүл бургула! Бардык иштер Аллахка кайтат!]]></translation>
<footnotes></footnotes>
</aya>
</sura>
<sura number="43">
<aya number="1">
<translation><![CDATA[Хаа, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Ачык баяндоочу Китепке ант!]]></translation>
<footnotes></footnotes>
</aya>
<aya number="3">
<translation><![CDATA[Силер (анын маанисин) акыл калчашыңар үчүн Биз аны арабча Куран кылдык.]]></translation>
<footnotes></footnotes>
</aya>
<aya number="4">
<translation><![CDATA[Ал (Куран) Биздин алдыбыздагы Китептердин Энесинде (Лавхул махфузда) эң жогорку, даанышман (даражада турат).]]></translation>
<footnotes></footnotes>
</aya>
<aya number="5">
<translation><![CDATA[(Эй, Мушриктер!) Эгер силер чектен чыккан (кылмышкер) коом болсоңор эле, Биз силерге зикирди (Куранды) багыттабай коймок белек.[1]]]></translation>
<footnotes><![CDATA[[1] Аллах Өз китебин жакшы-жаман дебей, инсанияттын бардыгына арнайт. Ким анын даанышман өкүмдөрүнө ээрчисе – бактылуу болот. Ким жүз бурса - өзүнө зыян.]]></footnotes>
</aya>
<aya number="6">
<translation><![CDATA[Биз абалкы элдерге нечендеген пайгамбарларды (Куран сыяктуу ыйык китептер менен) жибердик.]]></translation>
<footnotes></footnotes>
</aya>
<aya number="7">
<translation><![CDATA[Аларга качан бир пайгамбар келсе, аны шылдыңдап күлүшкөн.[1]]]></translation>
<footnotes><![CDATA[[1] Курайш мушриктери дагы пайгамбарыбызга «Биз кубаттуубуз, сен алсызсың. Сага ээрчимек белек» деп күлгөн.]]></footnotes>
</aya>
<aya number="8">
<translation><![CDATA[Анан Биз аларды кыйраттык. Алар булардан (Курайш каапырларынан) кубаттуураак болчу жана абалкылардын мисалдары (ушул Китепте) өткөн.]]></translation>
<footnotes></footnotes>
</aya>
<aya number="9">
<translation><![CDATA[Эгер сен алардан «Асмандар менен жерди ким жараткан?» деп сурасаң, «Кудуреттүү, Илимдүү (Аллах) жараткан» дешет.]]></translation>
<footnotes></footnotes>
</aya>
<aya number="10">
<translation><![CDATA[Ал силер үчүн жерди килем (сыяктуу) кылды жана туура багыт алууңар үчүн анда жолдорду жаратты.]]></translation>
<footnotes></footnotes>
</aya>
<aya number="11">
<translation><![CDATA[Жана ал асмандардан чен-өлчөм менен суу түшүрдү. Анан ошол суу менен өлүк шаарды тирилттик (жана ар түркүн өсүмдүктөр чыгардык). Силер да ушул сыяктуу (мүрзөңөрдөн) чыгарыласыңар.]]></translation>
<footnotes></footnotes>
</aya>
<aya number="12">
<translation><![CDATA[Жана Ал бардык жуптарды жаратты.[1] Жана силер үчүн кемелерден, айбандардан турган унааларды, улоолорду жаратты.]]></translation>
<footnotes><![CDATA[[1] Аллах бардык нерселерди жуп-түгөй жараткан. Маселен: эркек-ургаачы, ак-кара, ысык-суук, түн-күн, ачуу-таттуу ж.б.у.с. Ал эми Өзү болсо, бардык ааламдардан өзгөчө: жуп-түгөйү жок.]]></footnotes>
</aya>
<aya number="13">
<translation><![CDATA[Алардын үстүнө минип, андан кийин Раббиңердин нээматын эскерип: «Бизге ушуну моюн сундурган Аллах (кемчиликтүү сыпаттардан) Аруу-Таза! (Эгер Ал моюн сундурбаса) өзүбүздүн кудуретибиз жетмек эмес.]]></translation>
<footnotes></footnotes>
</aya>
<aya number="14">
<translation><![CDATA[Жана биз Раббибизге кайтып барабыз» – дешиңер үчүн.]]></translation>
<footnotes></footnotes>
</aya>
<aya number="15">
<translation><![CDATA[Алар Аллахка Өзүнүн пенделеринен бир бөлүктү (периштелерди «Аллахтын кыздары» деп өкүм) кылышты. Инсан чынында жакшылыкты билбейт!]]></translation>
<footnotes></footnotes>
</aya>
<aya number="16">
<translation><![CDATA[(Эй, мушриктер!) же болбосо, Аллах жараткан макулуктарынан кыз балдарды Өзү алып, силерге уул балдарды тандап бериптирби?!]]></translation>
<footnotes></footnotes>
</aya>
<aya number="17">
<translation><![CDATA[Эгер алардан бирине Чексиз Ырайымдуу үчүн мисал келтирген (кыз перзент туулду деп) сүйүнчүлөп барылса, ачууланып, жүзү карарып кетет.]]></translation>
<footnotes></footnotes>
</aya>
<aya number="18">
<translation><![CDATA[(Жана): «Силер эмне, кооздуктардын ичинде (назик абалда) өстүрүлө турган жана талаш учурунда (бир сөздү) даана айталбай турган кыз перзенттерди (Аллахка таңуулап жатасыңарбы?!»).]]></translation>
<footnotes></footnotes>
</aya>
<aya number="19">
<translation><![CDATA[Алар Чексиз Ырайымдуунун пенделери болгон периштелерди «кыздар» дешет. Эмне, алардын (кыз кылып) жаратылганын көрүп коюшуптурбу?! Алардын (бул жалган) күбөлүктөрү жазып коюлат жана (Акыретте катуу) сурак беришет!]]></translation>
<footnotes></footnotes>
</aya>
<aya number="20">
<translation><![CDATA[Жана алар: «Эгер Чексиз Ырайымдуу каалаганда биз аларга ибадат кылбайт элек (жана аларды «Аллахтын кызы» дебейт элек») дешет. Бул (маселе) боюнча алардын эч кандай илими жок. Алар болгону алжып калган адамдар.]]></translation>
<footnotes></footnotes>
</aya>
<aya number="21">
<translation><![CDATA[Же болбосо Биз аларга аны (далил катары) бекем кармап алгыдай,[1] Курандан мурун бир китеп түшүрүптүрбүзбү?!]]></translation>
<footnotes><![CDATA[[1] Жок! Аларга Исмаил алейхи саламдан кийин тээ Мухаммад саллаллооху алайхи ва салламга чейин пайгамбар да, Ыйык Китеп да келген эмес. Ошондуктан «Ата-бабаларыбыз ...» деген тантырак сөздөрдөн башка далил келтире алышпайт.]]></footnotes>
</aya>
<aya number="22">
<translation><![CDATA[Жок! Алар: «Биз ата-бабаларыбызды (ушундай) дин-ишеним үстүндө тапкан элек. Биз ошолордун изи менен (жүргөндө гана) адашпайбыз» – дешет.]]></translation>
<footnotes></footnotes>
</aya>
<aya number="23">
<translation><![CDATA[Дал ушул сыяктуу, сенден мурун бир айыл-шаарга эскертүүчү-пайгамбар жиберсек, ысырапкор (бай) адамдары: «Биз ата-бабаларыбызды (белгилүү) ишенимдин үстүндө тапканбыз. Биз ошолордун изине гана ээрчийбиз» – дешкен.]]></translation>
<footnotes></footnotes>
</aya>
<aya number="24">
<translation><![CDATA[(Анда пайгамбар) айткан: «Биз силерге ата-бабаңар кармаган диниңерден туурараак дин алып келсекчи? Алар (дагы эле): «Биз силер алып келген динге ишенбейбиз», – дешти.]]></translation>
<footnotes></footnotes>
</aya>
<aya number="25">
<translation><![CDATA[Анан... Биз алардан өч алдык. (Аллахтын пайгамбарын) «жалганчы» деген адамдардын акыбети кандай болгонун көрүп ал.[1]]]></translation>
<footnotes><![CDATA[[1] Алардын канчасын жер жутту, канчасынын башына таш жамгыры жаады..., Дагы канчасы башка балээлер менен кыйрап калды.]]></footnotes>
</aya>
<aya number="26">
<translation><![CDATA[Жана (эстегин): Бир кезде Ибрахим атасына жана (мушрик) коомуна «Мен силерден жана силер сыйынган «кудайыңардан» кол үздүм!]]></translation>
<footnotes></footnotes>
</aya>
<aya number="27">
<translation><![CDATA[Мени жараткан Аллахтын Өзү(нө гана сыйынамын). Ал мени туура жолго баштайт» – деди.]]></translation>
<footnotes></footnotes>
</aya>
<aya number="28">
<translation><![CDATA[(Ибрахим) ал сөздү (ширк ибадатынан) кайтышса ажеп эмес (деп), (урпактарына) түбөлүк (мурас кылып) калтырды.]]></translation>
<footnotes></footnotes>
</aya>
<aya number="29">
<translation><![CDATA[Мен аларды (Мекке мушриктерин) жана ата-бабаларын, өздөрүнө Акыйкат (Ислам) жана анык пайгамбар (Мухаммад) келгенге чейин (кенен жашоо-ырыскы менен) пайдалантырдым.]]></translation>
<footnotes></footnotes>
</aya>
<aya number="30">
<translation><![CDATA[Ал эми, качан аларга Акыйкат келгенде: «Бул – сыйкыр! Биз буга ишенбейбиз!» – дешти.]]></translation>
<footnotes></footnotes>
</aya>
<aya number="31">
<translation><![CDATA[Жана айтышты: «Бул Куран эки улук шаардагы (улук) адамдарга түшсө болмок».[1]]]></translation>
<footnotes><![CDATA[[1] Алардын түшүнүгү боюнча пайгамбарчылык чоң шаарларда жашаган байлык же бийлик ээлерине гана түшсө чындык болушу мүмкүн экен. Алар «Эки улук шаар» дегенде Мекке менен Таиф шаарларын, «улук адам» дегенде Меккенин бай адамы – Валид ибн Мугира менен Таифтин байы Урва ибн Масуд дегендерди назарда туткан.]]></footnotes>
</aya>
<aya number="32">
<translation><![CDATA[Раббиңдин (сага берген) ырайымын (пайгамбарчылыгын) ошолор бөлүштүргөн бекен? (Жок! Андай эмес) алардын дүйнө жашоосундагы өз-ара тиричилик-ырыскыларын да Биз бөлүштүргөнбүз жана бирин-бирине моюн сундуруп алуулары үчүн кээ бирөөлөрүнүн даражасын башкаларынан бийик кылып койгонбуз. Бирок, алар чогулткан (байлык, даңк сыяктуу) нерселерден Раббиңдин ырайымы артыгыраак.]]></translation>
<footnotes></footnotes>
</aya>
<aya number="33">
<translation><![CDATA[Эгер адамдар(дын бардыгы каапырлардын байлыгына азгырылып) бир (каапыр) үммөт болуп кетүү (коркунучу) болбогондо, Биз Рахманга каапыр болгондордун тамдарын жана аларга чыга турган шатыларынан өйдө күмүштөн кылып коймокпуз.]]></translation>
<footnotes></footnotes>
</aya>
<aya number="34">
<translation><![CDATA[Жана үйлөрүнүн эшиктерин, жазданып (жөлөнүп) отурчу сөрүлөрүн,]]></translation>
<footnotes></footnotes>
</aya>
<aya number="35">
<translation><![CDATA[Жана (башка) жасалга-зыйнаттарын (бүт бойдон күмүштөн кылмакпыз). Бирок, булардын бардыгы дүйнө(нүн опасыз) пайдалары. Раббиңдин алдындагы Акырет (зыйнаттары) такыба кишилерге арналган.]]></translation>
<footnotes></footnotes>
</aya>
<aya number="36">
<translation><![CDATA[Ким Рахмандын зикири – Курандан жүз бурса, ага Шайтанды жолдош кылып койобуз. Анан (Шайтан) анын жакыны болуп калат.]]></translation>
<footnotes></footnotes>
</aya>
<aya number="37">
<translation><![CDATA[Жана ал(шайтанд)ар аларды (туура) жолдон тосушат жана алар өздөрүн туура жолдо деп ойлоп жүрө беришет.]]></translation>
<footnotes></footnotes>
</aya>
<aya number="38">
<translation><![CDATA[Анан качан гана (ошол бойдон өлүп) Бизге кайтып келгенде (шайтан-шеригине карап) «Эми, экөөбүздүн арабыз эки чыгыштын[1] арасындай алыс болгон болсо кана, (атаганат)! (Сен) аябай жаман жолдошсуң!» дейт.]]></translation>
<footnotes><![CDATA[[1] Кыяматтын белгилеринин бири – Күндүн батыштан чыгышы. Демек, «эки чыгыш» деген сөздү батыш менен чыгыш деп түшүнүш керек.]]></footnotes>
</aya>
<aya number="39">
<translation><![CDATA[(Ширк жолун тандап өзүңөргө) зулумдук кылганыңар себептүү, бүгүн силерге (шериктигиңер) эч пайда бербейт. Силер азапта (дагы аны менен) шерик болосуңар!]]></translation>
<footnotes></footnotes>
</aya>
<aya number="40">
<translation><![CDATA[(Оо, Мухаммад!) Сен дүлөйгө сөз уктура аласыңбы же болбосо, сокур менен анык адашуудагы адамды туура жолго баштай аласыңбы?!]]></translation>
<footnotes></footnotes>
</aya>
<aya number="41">
<translation><![CDATA[Же Биз сени (алардан мурун Акырет сапарына) кетиребиз жана алардан (ошол жакта) өч алабыз.]]></translation>
<footnotes></footnotes>
</aya>
<aya number="42">
<translation><![CDATA[Же болбосо, аларга убада кылган нерсебизди (баштарына түшүрчү азапты) сага (ушул дүйнөдө) көргөзөбүз. Аларга Биздин Кудуретибиз жетет!]]></translation>
<footnotes></footnotes>
</aya>
<aya number="43">
<translation><![CDATA[Сен Өзүңө аян-кабар кылынган Куранды бекем карма! Сен туура жолдун үстүндөсүң!]]></translation>
<footnotes></footnotes>
</aya>
<aya number="44">
<translation><![CDATA[Жана бул (Куран) сен үчүн, сенин коомуң үчүн атак-даңк (жана сыймык)![1] Жакында сураласыңар!]]></translation>
<footnotes><![CDATA[[1] Куран өкүмдөрүн өз жашоосуна негиз катары кармаган жеке адам, же коом, же мамлекет тез эле оңолуп, аброй-урматы көтөрүлүп, дүйнөгө таанылып, эки дүйнө шооратына жетет. Аллах Куранды, анын өкүмдөрү менен амал кылып, эки дүйнө бактысына жетүү үчүн түшүргөн.]]></footnotes>
</aya>
<aya number="45">
<translation><![CDATA[Биз сенден мурун жиберген пайгамбарларыбыздан сурачы, Биз (элдерге) Рахмандан башка кудайлар(га сыйынууга уруксат) бердик бекен?]]></translation>
<footnotes></footnotes>
</aya>
<aya number="46">
<translation><![CDATA[Биз Мусаны аят-кереметтерибиз менен, Фараон жана анын элине жибердик. Ал (барып) «Мен (силерге) ааламдардын Раббиси тарабынан жиберилген элчимин» – деди.]]></translation>
<footnotes></footnotes>
</aya>
<aya number="47">
<translation><![CDATA[Аларга биздин аят-кереметтерибизди[1] алып келгенде алардын үстүнөн күлүштү.[2]]]></translation>
<footnotes><![CDATA[[1] Жыланга айланган таягы менен койнуна салганда ап-апак болуп чыга турган колун – Аллахтын кереметтерин көргөзгөндө.
[2] «Бул кызык сыйкыр экен» дешти. Кийин Аллах таала Мисир (Египет) өлкөсүн басып кеткен бит, бака, чегиртке, кан сыяктуу кереметтерин жиберди.]]></footnotes>
</aya>
<aya number="48">
<translation><![CDATA[Аларга көргөзгөн ар бир (азап-)моожизабыз (абалкы) түгөйүнөн чоңураак. (Туура жолго) кайтаар бекен деп, аларды (ушундай) азап менен кармадык.]]></translation>
<footnotes></footnotes>
</aya>
<aya number="49">
<translation><![CDATA[Жана алар (Мусага) айтышты: «Оо, сыйкырчы! (Аллах) берген (пайгамбарлык) касиет(иң) менен Раббиңе дуба кыл. (Бизден балээни арылтсын) Биз туура жолго жүрөбүз».]]></translation>
<footnotes></footnotes>
</aya>
<aya number="50">
<translation><![CDATA[Качан Биз алардан азапты алып койсок, ошол замат (сөздөрүнөн) кайтып кетишти.]]></translation>
<footnotes></footnotes>
</aya>
<aya number="51">
<translation><![CDATA[(Жана Фараон өз элине ) бийик добуш менен ( мындай деди: «Оо, элим! Мен Мисир мамлекетинин жана бутумдун астынан агып турган мына бул (Нил) дарыяларынын падышасы эмесминби?! (Падышалыгымды) көрбөй жатасыңарбы?!]]></translation>
<footnotes></footnotes>
</aya>
<aya number="52">
<translation><![CDATA[Мен мына бул (кекечтенип) араң сүйлөгөн төмөн адамдан (Мусадан) артык эмесминби?!»]]></translation>
<footnotes></footnotes>
</aya>
<aya number="53">
<translation><![CDATA[«Эгер ага (асмандан) алтын билериктер ташталса, же аны жандап периштелер түшсө, (анда пайгамбар экенине ишенсе болот)».]]></translation>
<footnotes></footnotes>
</aya>
<aya number="54">
<translation><![CDATA[Ал өз элин(ин акылын ушинтип) кордоду эле, эли дагы моюн сунду. Алар (түпкүлүгүндө) бузуку эл болгон.]]></translation>
<footnotes></footnotes>
</aya>
<aya number="55">
<translation><![CDATA[Алар (ошол иштери менен) Биздин ачуубузга тийди. Анан Биз алардан өч алып, бардыгын (деңизге) чөктүрүп жибердик.]]></translation>
<footnotes></footnotes>
</aya>
<aya number="56">
<translation><![CDATA[(Ошентип), аларды өтмүш-тарых жана кийинки муундар үчүн (ачуу) сабак кылдык.]]></translation>
<footnotes></footnotes>
</aya>
<aya number="57">
<translation><![CDATA[Жана качан гана Марямдын уулу (Иса тууралуу) мисал келтирилгенде, андан сенин коомуң ызы-чуу көтөрүшөт.[1]]]></translation>
<footnotes><![CDATA[[1] Пайгамбарыбыз мушриктерге «Силер жана Аллахтан башка силер сыйынган (бардык «кудайлар» тозокко отун болуп келесиңер» деген аятты окуп бергенде, ызы-чуу көтөрүшүп «Эгер бардык «кудайлар» тозокко түшчү болсо, анда христиандар деле Исага сыйынышат го?! Эмне, анда Иса дагы тозокко түшөбү?! Ал эми сен Исаны пайгамбар дейсиң!» - дешет. Бул маселенин жообу кийинки аяттарда.]]></footnotes>
</aya>
<aya number="58">
<translation><![CDATA[Жана (сага): «Биздин (арабдардын) кудайларыбыз жакшыбы же ал (Иса) жакшыбы?» дешет. Алар сага жаңжалдашуу үчүн гана мисал келтиришет. Алар жаңжалкеч элдер.]]></translation>
<footnotes></footnotes>
</aya>
<aya number="59">
<translation><![CDATA[Ал (Иса) болгону Биз (пайгамбарчылыкты) жакшылык кылып берген кул(убуз). Биз аны Исраил урпактары үчүн (Өз кудуретибизден) мисал кылып (атасыз) жаратканбыз.]]></translation>
<footnotes></footnotes>
</aya>
<aya number="60">
<translation><![CDATA[Эгер кааласак силердин ордуңарга, жер бетинде халифа-орун басар боло турган периштелерди жаратып коймокпуз.[1]]]></translation>
<footnotes><![CDATA[[1] Эгер адамдар Аллахтын Өзүнө ибадат кылып, жер бетинде Ага татыктуу орунбасар боло албаса, аларды кыйратып, ыклас менен Өзүнө гана ибадат кыла турган периштелерге жерди мурас кылып берүү Аллахка жеңил.]]></footnotes>
</aya>
<aya number="61">
<translation><![CDATA[Жана ал (Иса) – Кыяматтын белгиси.[1] Силер андан (Кыяматтан) эч шек санабагыла. Жана Менин Өзүмө гана моюн сунгула! Туура жол – ушул!]]></translation>
<footnotes><![CDATA[[1] Кыяматка жакын асмандан Иса пайгамбар түшүп, Дажжалды өлтүрүп, Ислам өкүмүн орнотушу сахих хадистерде айтылган.]]></footnotes>
</aya>
<aya number="62">
<translation><![CDATA[Шайтан силерди (туура жолдон) тосуп койбосун! Ал силерге анык душман!]]></translation>
<footnotes></footnotes>
</aya>
<aya number="63">
<translation><![CDATA[Жана Иса (өз элине) анык далил-аяттар менен келгенде, айткан «Мен силерге (Аллах таала тарабынан берилген) пайгамбарлык менен, силер талашып калган кээ бир нерселерди анык баяндап берүү үчүн келдим. Эми, Аллахтан коркуп, мага моюн сунгула!]]></translation>
<footnotes></footnotes>
</aya>
<aya number="64">
<translation><![CDATA[Чынында, менин да, силердин да Раббиңер – Аллах! Анын Өзүнө гана ибадат кылгыла! Туура жол – ушул!]]></translation>
<footnotes></footnotes>
</aya>
<aya number="65">
<translation><![CDATA[Анан (яхуди) жамааттар өз ара талашка түшүштү. Залым адамдарга азаптуу Күндүн азабынын балээси болсун!]]></translation>
<footnotes></footnotes>
</aya>
<aya number="66">
<translation><![CDATA[Алар өздөрүнө Кыямат Күндүн, (эч нерсени) сезбей турган абалдарында, капысынан келип калуусунан башка нерсени күтүшкөн жок.]]></translation>
<footnotes></footnotes>
</aya>
<aya number="67">
<translation><![CDATA[Ал күнү достор бири-бирине душман болуп калышат.[1] Такыба кишилер гана андай болбойт.]]></translation>
<footnotes><![CDATA[[1] Дүйнөдө жакын дос болуп жүргөн мушриктер «Мени сен азгыргансың» деп бири-бирин күнөөлөшөт.]]></footnotes>
</aya>
<aya number="68">
<translation><![CDATA[«Оо, Менин (такыба) пенделерим! Бүгүн силерге коркунуч жок! Силер (бүгүн) капа да болбойсуңар!»]]></translation>
<footnotes></footnotes>
</aya>
<aya number="69">
<translation><![CDATA[Алар Биздин аяттарыбызга ыйман келтирип, мусулман болгон адамдар.]]></translation>
<footnotes></footnotes>
</aya>
<aya number="70">
<translation><![CDATA[«(Оо, ыймандуу пенделер!) Силер жубайларыңар менен бирге сүйүнгөн абалда бейишке киргиле!»]]></translation>
<footnotes></footnotes>
</aya>
<aya number="71">
<translation><![CDATA[Аларга алтын идиштер менен чөйчөктөр (тамак-шарабы менен) айлантып турулат. Ал жерде көңүл каалаган, көз кубанган бардык нерселер бар. Жана силер анда түбөлүк жашайсыңар.]]></translation>
<footnotes></footnotes>
</aya>
<aya number="72">
<translation><![CDATA[Бул бейиш... Аны силер (дүйнөдө) жасаган (сооптуу) амалыңар үчүн Аллахтан мурас алдыңар.]]></translation>
<footnotes></footnotes>
</aya>
<aya number="73">
<translation><![CDATA[Силер үчүн анда көп мөмө-жемиштер бар. Алардан (каалаганыңарча) жейсиңер.]]></translation>
<footnotes></footnotes>
</aya>
<aya number="74">
<translation><![CDATA[(Ал эми) күнөөкөр адамдар тозок азабында түбөлүк калышат.]]></translation>
<footnotes></footnotes>
</aya>
<aya number="75">
<translation><![CDATA[(Азап) алардан (эч) азайтылбайт жана алар анда (тозокто) үмүтсүз калуучулар.]]></translation>
<footnotes></footnotes>
</aya>
<aya number="76">
<translation><![CDATA[Аларга Биз зулумдук кылбадык. Өздөрүнө-өздөрү зулум кылышты.]]></translation>
<footnotes></footnotes>
</aya>
<aya number="77">
<translation><![CDATA[Жана алар (тозоктун кызматчы периштесине): «Оо, Малик, (Раббиңе айтчы) бизге (өлүмдү) өкүм кылсынчы» дешет. (Анда) ал айтат: «Силер (ушул жерде ушул бойдон түбөлүк) туруучусуңар!]]></translation>
<footnotes></footnotes>
</aya>
<aya number="78">
<translation><![CDATA[Чынында, Биз силерге Акыйкатты алып келдик, бирок, көпчүлүгүңөр аны жаман көрүп жатасыңар».]]></translation>
<footnotes></footnotes>
</aya>
<aya number="79">
<translation><![CDATA[Же болбосо, (динге каршы) бир ишти эрежелештирет. Биз да (аларга каршы) эреже түзүп койгонбуз.]]></translation>
<footnotes></footnotes>
</aya>
<aya number="80">
<translation><![CDATA[Же болбосо, Биз алардын сырлары менен шыбыраган добуштарын укпайбыз деп ойлошобу! Жок! Угабыз! Жана алардын алдында (бардык кыймыл-аракет, шыбыраган добушунан өйдө) жаза турган элчилерибиз (периштелер) бар.]]></translation>
<footnotes></footnotes>
</aya>
<aya number="81">
<translation><![CDATA[Айт (оо, Мухаммад): «Эгер Аллахтын баласы (чындап) бар болгондо, эң оболу ага өзүм ибадат кылмакмын.]]></translation>
<footnotes></footnotes>
</aya>
<aya number="82">
<translation><![CDATA[(Бирок) Асмандар менен жердин жана (улук) Арштын Раббиси силердин («баласы бар» деп) сыпаттооңордон Таза!»]]></translation>
<footnotes></footnotes>
</aya>
<aya number="83">
<translation><![CDATA[(Эгер дааватыңа муюбаса) аларды жөн кой. Убада кылынган (Кыямат) күндөрүнө жолукканга чейин ойноп-күлүп, (күнөө иштерине) чумкуп жүрө беришсин!]]></translation>
<footnotes></footnotes>
</aya>
<aya number="84">
<translation><![CDATA[Ал (Аллах) асманда да Кудай, жерде да Кудай. Жана Ал – Билүүчү, Даанышман!]]></translation>
<footnotes></footnotes>
</aya>
<aya number="85">
<translation><![CDATA[Асмандардагы, жердеги жана экөөнүн арасындагы (бардык) нерселердин Ээси болгон Аллах Улук-Таберик! Кыяматтын илими Бир Өзүнүн алдында. Жана (бардыгыңар) Өзүнө гана кайтарыласыңар.]]></translation>
<footnotes></footnotes>
</aya>
<aya number="86">
<translation><![CDATA[Алар (мушриктер) дуба кылып жаткан Аллахтан башка «кудайлардын» колунда шапаат-актоо жок! Билген абалда Акыйкатка күбө болгон[1] адамдар(га гана шапаат насип кылат).]]></translation>
<footnotes><![CDATA[[1] «Акыйкатка билген абал күбө болуунун» мааниси, «Эч бир сыйынууга татыктуу кудай жок, бир гана Аллах бар» деп күбөлүк берүүнү билдирет.]]></footnotes>
</aya>
<aya number="87">
<translation><![CDATA[Эгер сен алардан: «Силерди ким жараткан?» – деп сурасаң, «Аллах», дешет. Дагы кайда баратасыңар?!]]></translation>
<footnotes></footnotes>
</aya>
<aya number="88">
<translation><![CDATA[Жана (Аллах пайгамбарынын): «Оо, Раббим! Чынында, тиги адамдар ыйман келтирбеген коом» – деген сөзүн да билет.]]></translation>
<footnotes></footnotes>
</aya>
<aya number="89">
<translation><![CDATA[Демек, сен аларды кечир жана: «Силерге салам, (бирок) жакында билип аласыңар» – дегин.[1]]]></translation>
<footnotes><![CDATA[[1] Пайгамбар саллаллоху алайхи ва саллам Раббисинин буйругуна баш ийип, ыймансыздардын жоруктарына сабыр кылып, аларга теңелбей, кечирип, жогорку адеп-ахлак менен Исламды жайылтты. Натыйжада, көпчүлүк адамдар анын исламдык пейилин көрүп, ыйманга келишти.]]></footnotes>
</aya>
</sura>
<sura number="44">
<aya number="1">
<translation><![CDATA[Хаа, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Ачык баяндоочу Китепке ант!]]></translation>
<footnotes></footnotes>
</aya>
<aya number="3">
<translation><![CDATA[Биз аны (Куранды) Ыйык (Кадыр) түнүндө түшүрдүк. Жана Биз (аны менен элдерди) эскертүүчүбүз.]]></translation>
<footnotes></footnotes>
</aya>
<aya number="4">
<translation><![CDATA[Ал түндө ар бир бекем, өзгөргүс иштер белгиленет.[1]]]></translation>
<footnotes><![CDATA[[1] Рамазан айынын ыйык Кадыр түнүндө Аллах таала Өз алдындагы Тагдыр Китеби Лавхул-Мавхузда белгиленген жана ошол жылы ишке аша турган тагдырларды, ырыскыларды, өмүр жана өлүмдү жана башка иштерди аткаруучу, жазуучу периштелерге дагы бир ирет белгилеп берет.]]></footnotes>
</aya>
<aya number="5">
<translation><![CDATA[Биздин буйругубуз болгону себептүү. Чынында, Биз пайгамбарларды жиберүүчүбүз.]]></translation>
<footnotes></footnotes>
</aya>
<aya number="6">
<translation><![CDATA[Раббиңден ырайымдуулук иретинде. Чынында, Ал - Угуучу, Билүүчү!]]></translation>
<footnotes></footnotes>
</aya>
<aya number="7">
<translation><![CDATA[(Жана Ал) эгер ишенсеңер, асмандардын, жердин жана ал экөөнүн ортосундагы (бардык) нерселердин Раббиси!]]></translation>
<footnotes></footnotes>
</aya>
<aya number="8">
<translation><![CDATA[Эч бир кудай жок, жалгыз Өзү бар! Ал тирилтет жана өлтүрөт. Силердин жана абалкы ата-бабаңардын Раббиси!]]></translation>
<footnotes></footnotes>
</aya>
<aya number="9">
<translation><![CDATA[Жок! Алар (ойлонуунун ордуна) күмөн санап оюнкарактык кылышууда!]]></translation>
<footnotes></footnotes>
</aya>
<aya number="10">
<translation><![CDATA[Сен (алардын башына) асман анык түтүн келтирген Күндү күт.[1]]]></translation>
<footnotes><![CDATA[[1] Кыяматта күнөөкөр пенделерди тозокко жакын алып келингенде, аларды тозоктун түтүнү ороп алат. (Садий)]]></footnotes>
</aya>
<aya number="11">
<translation><![CDATA[Бул жан ооруткан азап (түтүн) адамдарды (мушриктерди) ороп алат.]]></translation>
<footnotes></footnotes>
</aya>
<aya number="12">
<translation><![CDATA[(Анан алар): «О, Рабби! Биз ыйман келтирели! Бизден азапты арылта көр!» (дешет).]]></translation>
<footnotes></footnotes>
</aya>
<aya number="13">
<translation><![CDATA[Алар кайдан эсине келмек эле! Акыры, аларга (ушуга чейин эле) анык баяндоочу пайгамбар келген.]]></translation>
<footnotes></footnotes>
</aya>
<aya number="14">
<translation><![CDATA[(Бирок) кийин андан жүз үйрүп: «(Куран сага христиан аалымдары тарабынан) үйрөтүлгөн. (Сен) жиндисиң» – дешти.]]></translation>
<footnotes></footnotes>
</aya>
<aya number="15">
<translation><![CDATA[Биз, аныгында, силерден азапты бир аз арылттык. Силер болсо (күнөөгө кайра) кайттыңар.]]></translation>
<footnotes></footnotes>
</aya>
<aya number="16">
<translation><![CDATA[(Анан) чоң азап менен азапталган күнү[1] Биз силерден өч алдык.]]></translation>
<footnotes><![CDATA[[1] Бул – Курайш мушриктеринин башына түшкөн «Бадр» согушундагы жеңилүү күнү.]]></footnotes>
</aya>
<aya number="17">
<translation><![CDATA[Биз алардан мурун Фараон элин сынадык. Аларга улук элчи (Муса) келди.]]></translation>
<footnotes></footnotes>
</aya>
<aya number="18">
<translation><![CDATA[(Жана мындай деди): «Аллахтын пенделерин мага тапшыргыла![1] Мен силерге ишеничтүү пайгамбармын.]]></translation>
<footnotes><![CDATA[[1] Анын милдети Фараондун кол астында кул болгон Исраил урпактарын азаттыкка чыгарып, өздөрүнүн түпкү мекени Палестинага кайтаруу болгон.]]></footnotes>
</aya>
<aya number="19">
<translation><![CDATA[Өзүңөрдү Аллахтан жогору койбогула! Мен силерге анык далилдерди алып келдим.]]></translation>
<footnotes></footnotes>
</aya>
<aya number="20">
<translation><![CDATA[Мени ташбараң кылууңардан коргоо тилеп өзүмдүн жана силердин Раббиңерге жалбарамын.]]></translation>
<footnotes></footnotes>
</aya>
<aya number="21">
<translation><![CDATA[Эгер ыйман келтирбесеңер, мени жөн койгула»]]></translation>
<footnotes></footnotes>
</aya>
<aya number="22">
<translation><![CDATA[Анан ал Раббисине: «Алар күнөөкөр элдер экен. (Аларга азап жибер)» – деп дуба кылды.]]></translation>
<footnotes></footnotes>
</aya>
<aya number="23">
<translation><![CDATA[(Аллах анын дубасын кабыл алып) «Менин пенделеримди алып түнү менен (Мисирден) чык. Силердин артыңардан кубалашат» - деп, (вахий кылды). (Фараон аларга жетейин деп калганда Аллах таала Мусага «Таягың менен деңизди ур» деп вахий кылат. Буйрукту аткарганда, он эки уруу үчүн деңизден он эки жол ачылат. Муса эли менен аман-эсен өтүп, деңизди дагы баягы калыбына келтирүү үчүн таягын саздап калганда, Аллах таала, алардын артынан келген Фараоун аскерлерин деңиз-жолго киргизүү үчүн, Мусага:)]]></translation>
<footnotes></footnotes>
</aya>
<aya number="24">
<translation><![CDATA[«Деңизди жөн кой. Алар чөгүп кетүүчү аскерлер!» – деди.]]></translation>
<footnotes></footnotes>
</aya>
<aya number="25">
<translation><![CDATA[Алар нечендеген бактарды, булактарды,]]></translation>
<footnotes></footnotes>
</aya>
<aya number="26">
<translation><![CDATA[Эгиндерди, эң мыкты үй-жайларды]]></translation>
<footnotes></footnotes>
</aya>
<aya number="27">
<translation><![CDATA[Жана ойноп-чардаган (башка көп) нээматтарды (ээсиз калтырып чөгүп кетишти).]]></translation>
<footnotes></footnotes>
</aya>
<aya number="28">
<translation><![CDATA[Ошентип, Биз аларды башка коомго (Исраил урпактарына) мурастап бердик.]]></translation>
<footnotes></footnotes>
</aya>
<aya number="29">
<translation><![CDATA[Аларга асман да, жер да ыйлаган жок! Аларга мөөнөт да берилген жок![1]]]></translation>
<footnotes><![CDATA[[1] Фараон деңиз койнунда калып, өлүмү көзүнө көрүнүп калганда, «Мен Мусанын Кудайына ыйман келтирдим!» деп зар какшайт. Бирок, бул ыйман кабыл болбоду жана тообо келтирип башкадан жашоосуна мөөнөт берилбеди.]]></footnotes>
</aya>
<aya number="30">
<translation><![CDATA[Биз Исраил урпактарын кордук (кулчулук) азабынан –]]></translation>
<footnotes></footnotes>
</aya>
<aya number="31">
<translation><![CDATA[Фараондон куткардык. Ал өзүн (Аллахтан да) бийик сезген, чектен чыккан адамдардан эле.]]></translation>
<footnotes></footnotes>
</aya>
<aya number="32">
<translation><![CDATA[Биз билген абалда аларды (Исраил урпактарын) ааламдардан (адамдардан) тандап алган элек.]]></translation>
<footnotes></footnotes>
</aya>
<aya number="33">
<translation><![CDATA[Жана аларга анык сыноолорду[1] ичине камтыган моожизаларды бердик.]]></translation>
<footnotes><![CDATA[[1] Бирок, алар сыноодон өтө албай, «тандалган улут» деген наамга ылайык эместигин көргөзүштү. Муса пайгамбарды кыйнап, тажатып: «Бизге Раббиңди көргөз» дегенге чейинки каапырчылыкка барышты.]]></footnotes>
</aya>
<aya number="34">
<translation><![CDATA[Алар (Курайш каапырлары) айтышты:]]></translation>
<footnotes></footnotes>
</aya>
<aya number="35">
<translation><![CDATA[«Биринчи өлүмүбүздөн башка өлүм (биринчи жашообуздан башка жашоо) жок. Биз (эч качан) кайра тирилбейбиз.]]></translation>
<footnotes></footnotes>
</aya>
<aya number="36">
<translation><![CDATA[Эгер силер (оо, момундар) чынчыл болсоңор,[1] биздин ата-бабабызды (тирилтип) алып келгилечи?!»]]></translation>
<footnotes><![CDATA[[1] «Адам наркы дүйнөдө кайра тирилет» деген сөзүңөрдө.]]></footnotes>
</aya>
<aya number="37">
<translation><![CDATA[Ушулар (Мекке мушриктери) жакшыбы же болбосо, Тубба[1] коому жакшыбы? (Ал коом) булардан мурун жашаган (сан жагынан да, күч-кубат жагынан да булардан артык болгон) адамдар. Биз ошолорду да кыйраттык. (Себеби) алар күнөөкөр коом эле.]]></translation>
<footnotes><![CDATA[[1] «Тубба» - бул байыркы Йемен падышаларынын аты.]]></footnotes>
</aya>
<aya number="38">
<translation><![CDATA[Биз асмандарды, жерди жана экөөсүнүн арасындагы нерселерди эрмек үчүн (беймаксат) жаратканыбыз жок.]]></translation>
<footnotes></footnotes>
</aya>
<aya number="39">
<translation><![CDATA[Ал экөөсүн (жана ортосундагы нерселерди) Акыйкат менен жараттык. Бирок, (муну) алардын көпчүлүгү билбейт.]]></translation>
<footnotes></footnotes>
</aya>
<aya number="40">
<translation><![CDATA[Чынында, (акыйкат менен жалган) ажыратыла турган (Кыямат) Күн бардык адамдардын эсеп берчү убактысы.]]></translation>
<footnotes></footnotes>
</aya>
<aya number="41">
<translation><![CDATA[Ал күндө дос (өзүнүн) досуна эч нерсени жардам бере албайт жана өздөрү да (эч кимден) жардам ала албайт.]]></translation>
<footnotes></footnotes>
</aya>
<aya number="42">
<translation><![CDATA[Бир гана Аллах ырайым кылган кишилерге (Аллах тарабынан жардам берилет). Ал Кудуреттүү жана Ырайымдуу.]]></translation>
<footnotes></footnotes>
</aya>
<aya number="43">
<translation><![CDATA[(Тозоктогу) «Заккум» дарагы –]]></translation>
<footnotes></footnotes>
</aya>
<aya number="44">
<translation><![CDATA[Күнөөкөр адамдардын тамагы.]]></translation>
<footnotes></footnotes>
</aya>
<aya number="45">
<translation><![CDATA[Ал курсактарда кайнаган ириң (же зайтун майы) сыяктуу!]]></translation>
<footnotes></footnotes>
</aya>
<aya number="46">
<translation><![CDATA[Кайнак суунун кайнаганы сыяктуу!]]></translation>
<footnotes></footnotes>
</aya>
<aya number="47">
<translation><![CDATA[«Аны (күнөөкөр адамды) кармагыла (жана) тозоктун ортосуна сүйрөгүлө!»]]></translation>
<footnotes></footnotes>
</aya>
<aya number="48">
<translation><![CDATA[Кийин башынан ылдый кайнак суу азабын куйгула!»]]></translation>
<footnotes></footnotes>
</aya>
<aya number="49">
<translation><![CDATA[(Эй, кылмышкер, мушрик! Азабыңды) тарт! Сен «улук-урматтуу» эмес белең!]]></translation>
<footnotes></footnotes>
</aya>
<aya number="50">
<translation><![CDATA[Бул – силер ишенбеген азаптар!]]></translation>
<footnotes></footnotes>
</aya>
<aya number="51">
<translation><![CDATA[Ал эми, такыба кишилер тынч-бейпил жерлерде,]]></translation>
<footnotes></footnotes>
</aya>
<aya number="52">
<translation><![CDATA[Бейиштерде, булактарда,]]></translation>
<footnotes></footnotes>
</aya>
<aya number="53">
<translation><![CDATA[«Истабрак» жана «Сундус» (деген) жибек кийимдерден кийип, бет-маңдай (сүйлөшүп) отурушат.]]></translation>
<footnotes></footnotes>
</aya>
<aya number="54">
<translation><![CDATA[Ошондой эле, Биз аларды жал-жал көз сулууларга үйлөнтүп койобуз.]]></translation>
<footnotes></footnotes>
</aya>
<aya number="55">
<translation><![CDATA[Алар анда эч кайгысыз абалда, ар түрдүү мөмөлөрдөн чакырышат.]]></translation>
<footnotes></footnotes>
</aya>
<aya number="56">
<translation><![CDATA[Ал жерде биринчи (дүйнөдөгү) өлүмдөн башка өлүмдү(н даамын) татышпайт. (Аллах) аларды тозок азабынан сактаган.]]></translation>
<footnotes></footnotes>
</aya>
<aya number="57">
<translation><![CDATA[(Бул) – Раббиңден болгон пазилет! Бул – чоң жеңиш!]]></translation>
<footnotes></footnotes>
</aya>
<aya number="58">
<translation><![CDATA[(Оо, Мухаммад!) Биз аны (Куранды) эскерме алышаар бекен деп, сенин тилиңе жеңил кылып койдук.]]></translation>
<footnotes></footnotes>
</aya>
<aya number="59">
<translation><![CDATA[Эми сен (Аллах алардын жазасын беришин) күт. Алар да (сага бир зыян келишин) күтүшүүдө.]]></translation>
<footnotes></footnotes>
</aya>
</sura>
<sura number="45">
<aya number="1">
<translation><![CDATA[Хаа, Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул) Китептин түшүүсү Кудуреттүү, Даанышман Аллах тарабынан.]]></translation>
<footnotes></footnotes>
</aya>
<aya number="3">
<translation><![CDATA[Чынында, асмандарда жана жерде момун адамдар үчүн (Аллахтын Кудурет-Даанышмандыгына) белгилер бар.]]></translation>
<footnotes></footnotes>
</aya>
<aya number="4">
<translation><![CDATA[Жана силердин жаратылууңарда, (Аллах жаратып, мейкиндиктерге) таратып жиберген жан-жаныбарларда анык ишенген адамдар үчүн (Аллахтын кудуретине) белгилер бар.]]></translation>
<footnotes></footnotes>
</aya>
<aya number="5">
<translation><![CDATA[Жана түн менен күндүн алмашып турушунда, Аллах асмандан түшүрүп, аны менен өлүк жерди тирилткен жамгырда, жана шамалдардын жүргүзүлүшүндө акылын иштеткен элдер үчүн белгилер бар]]></translation>
<footnotes></footnotes>
</aya>
<aya number="6">
<translation><![CDATA[Бул – Аллахтын аяттары. Биз сага аларды акыйкат менен айтып берүүдөбүз.[1] Аллахтан, Анын (акыйкат) аяттарынан кийин (булар) дагы кандай сөзгө ишенишет?!]]></translation>
<footnotes><![CDATA[[1] Аллах акыйкат менен, далилдүү айтып берген аяттарды Мухаммад саллаллоху алайхи ва саллам окуп берсе, көпчүлүк мушриктер «Бул сыйкыр», «Бул ыр» деп, ага ишенүүдөн баш тартышты.]]></footnotes>
</aya>
<aya number="7">
<translation><![CDATA[Ар бир күнөөкөр-дооматчыга өлүм болсун!]]></translation>
<footnotes></footnotes>
</aya>
<aya number="8">
<translation><![CDATA[Ал өзүнө окуп берилген аяттарды угуп, такыр эч нерсе укпагандай текеберлигин улантты. Сен ага жан ооруткан азапты «сүйүнчүлөп» кой.]]></translation>
<footnotes></footnotes>
</aya>
<aya number="9">
<translation><![CDATA[Ал (текебер адам) биздин аяттарыбыздан бир нерсе билип, (угуп) калса, (аны) мазактайт. Андай адамдарга кордоочу азап бар!]]></translation>
<footnotes></footnotes>
</aya>
<aya number="10">
<translation><![CDATA[(Аларга өлүмдүн) ар жагында тозок бар! Тапкан дүйнө-мансаптары жана Аллахтан башка тутунган дос-кудайлары аларга пайда бере албайт. Аларга улук азап бар!]]></translation>
<footnotes></footnotes>
</aya>
<aya number="11">
<translation><![CDATA[Бул (Куран) – туура жол! Ал эми, Раббисинин аяттарына каапыр болгон адамдарга жан ооруткан азап арналган!]]></translation>
<footnotes></footnotes>
</aya>
<aya number="12">
<translation><![CDATA[Аллах Өз каалоо буйругу менен (деңизде) кемелер жүрүшү үчүн жана (кемеге байланыштуу өнөр-кесиптер себептүү) Өзүнүн ырыскы-пазилетин издешиңер үчүн силерге деңизди моюн сундурду. Шүгүр кылсаңар ажеп эмес!]]></translation>
<footnotes></footnotes>
</aya>
<aya number="13">
<translation><![CDATA[Жана Ал силер үчүн Өзүнүн пазилетинен асмандардагы жана жердеги бардык нерселерди моюн сундурду. Мында пикир кылган адамдар үчүн (Аллахтын Кудуретине) белгилер бар!]]></translation>
<footnotes></footnotes>
</aya>
<aya number="14">
<translation><![CDATA[(Оо, Мухаммад!) Ыйман келтирген адамдарга айт, Аллахтын (Акыреттеги) күндөрүн(өн эч нерсени) үмүт кылбагандарды кечиришсин. (Аллах Таала ал) коомду өз иштерине жараша (Акыретте) жазалашы үчүн.]]></translation>
<footnotes></footnotes>
</aya>
<aya number="15">
<translation><![CDATA[Ким жакшы иш жасаса, өзүнө пайда. Ким күнөө иш жасаса, өзүнө зыян. Кийин (баарыңар) Раббиңерге кайтарыласыңар.]]></translation>
<footnotes></footnotes>
</aya>
<aya number="16">
<translation><![CDATA[Биз аныгында Исраил урпактарына (Тоорат) китепти, өкүмдү жана пайгамбарлыкты берип, таза-адал нерселерден ырыс-насип жегизип (бардык) ааламдардан (адамдардан) абзел кылган элек.[1]]]></translation>
<footnotes><![CDATA[[1] Аллах таала Исраил урпактарын сыноо үчүн тандап алып, арасынан көп пайгамбарларды чыгарып, Фараондун зулумунан куткарып, асмандан «Манн-Сулва» деген бышкан куш эттеринен турган адал-ырыскы жаадырып аябай сынаган, сыноо үчүн тандап алган.]]></footnotes>
</aya>
<aya number="17">
<translation><![CDATA[Жана аларга анык иш (Дин-Шарият) бердик. Алар өздөрүнө келген илимден кийин гана (Дин ишинде) талашып калышты, өз-ара көралбастыктан улам. Албетте, Раббиң Кыямат күнү алардын арасында талашкан нерселерине өкүм (ажырым) чыгарат.]]></translation>
<footnotes></footnotes>
</aya>
<aya number="18">
<translation><![CDATA[Кийин Биз сени Динден болгон жолдун – Шарияттын үстүндө (жүрүүчү) кылдык. Эми ошону гана ээрчигин. Билбеген адамдардын каалоолорун ээрчибегин.]]></translation>
<footnotes></footnotes>
</aya>
<aya number="19">
<translation><![CDATA[(Эгер аларды ээрчисең) Аллахтын эч бир азабын сенден кайтара алышпайт. Чынында, залымдар бири – бирине дос болушат. Аллах болсо такыба кишилердин досу.]]></translation>
<footnotes></footnotes>
</aya>
<aya number="20">
<translation><![CDATA[Бул (Куран) адамдар үчүн акылчырак, туура жол жана анык ишенген элдер үчүн ырайым!]]></translation>
<footnotes></footnotes>
</aya>
<aya number="21">
<translation><![CDATA[Же болбосо, күнөө иш кылган адамдар, Биз аларды ыйман келтирип, салих амал кылган адамдар сыяктуу (абзел кылышыбызды жана) өздөрүнүн жашоолору менен өлүмдөрү да (алардыкы менен) бир (даражада) болушун ойлоштубу? Кандай жаман өкүм чыгарышат!]]></translation>
<footnotes></footnotes>
</aya>
<aya number="22">
<translation><![CDATA[Аллах асмандар менен жерди Акыйкат менен жана эч бир жан(га) зулумдук кылынбаган абалда, өз ишине жараша жаза (же сыйлык) алышы үчүн жаратты.]]></translation>
<footnotes></footnotes>
</aya>
<aya number="23">
<translation><![CDATA[Сен өз (напсинин) каалосун кудай кылып алган жана (натыйжада) Аллах аны (хидаятка ылайык эмес экенин) билип, адаштырып койгон, кулагына, жүрөгүнө мөөр баскан жана көзүнө парда тосуп койгон адамды көрдүң беле? Аллахтан башка ким аны Туура Жолго баштай алмак?! Эсиңерге келбейсиңерби эми!]]></translation>
<footnotes></footnotes>
</aya>
<aya number="24">
<translation><![CDATA[(Каапырлар) айтышат: «Ушул дүйнөдөгү жашообуздан башка жашоо жок. Өлөбүз, жашайбыз. Бизди заман(дын өтүшү) гана өлтүрөт (Аллах өлтүрбөйт)». Бул жөнүндө аларда илим жок. Алар болгону күмөнгө таянышат.]]></translation>
<footnotes></footnotes>
</aya>
<aya number="25">
<translation><![CDATA[Качан аларга биздин анык-далилдүү аяттарыбыз окуп берилсе «Эгер (кайра тирилүү бар» деген) сөзүңөрдө чынчыл болсоңор, бизге (өлүп кеткен) ата-бабаларыбызды (тирилтип) алып келгилечи?!» деген сөздөн башка «далилдери» болбойт.]]></translation>
<footnotes></footnotes>
</aya>
<aya number="26">
<translation><![CDATA[Айткын: «Силерге Аллах өмүр берет, кийин Өзү өлтүрөт. Андан соң күмөнсүз Кыямат күн үчүн баарыңарды чогултат. Бирок, (муну) көп адамдар билбейт.]]></translation>
<footnotes></footnotes>
</aya>
<aya number="27">
<translation><![CDATA[Асмандар жана жердин мүлкү Аллахка таандык. Ал эми Кыямат болгон күндө жалганчылар зыян тартып калышат.]]></translation>
<footnotes></footnotes>
</aya>
<aya number="28">
<translation><![CDATA[Жана сен (ал күнү) ар үммөттү чөгөлөгөн абалда көрөсүң. Ар бир үммөт өз китебине чакырылат. Ал күнү баарыңар кылмышыңарга жараша үлүш (жаза же сыйлык) аласыңар.]]></translation>
<footnotes></footnotes>
</aya>
<aya number="29">
<translation><![CDATA[Бул Китебибиз силерге акыйкатты (гана) сүйлөйт. Биз силер жасаган иштерди (периштелерге) жаздыртып койгонбуз.]]></translation>
<footnotes></footnotes>
</aya>
<aya number="30">
<translation><![CDATA[Ал эми, ыйман келтирип, салих амал кылгандарды Раббиси Өз ырайымына алат. Бул анык жеңиш!]]></translation>
<footnotes></footnotes>
</aya>
<aya number="31">
<translation><![CDATA[А бирок, каапыр болгон адамдар(га айтылат): «Силерге Менин аяттарым окуп берилбедиби?! Анан силер текеберленип, күнөөкөр коом болдуңар!]]></translation>
<footnotes></footnotes>
</aya>
<aya number="32">
<translation><![CDATA[Силерге: «Аллахтын убадасы – акыйкат! Кыяматтын болушунда шек жок!» – деп, айтылганда, «Кыямат эмне экенин билбейм. («Болбой калышы да мүмкүн» деп) ойлоймун. Анык билбейбиз» - дегенсиңер.]]></translation>
<footnotes></footnotes>
</aya>
<aya number="33">
<translation><![CDATA[Алардын жасаган (күнөө) иштери анык билинди жана алардын башына өздөрү (дүйнөдө) мазактаган нерсе (тозок азабы) түштү.]]></translation>
<footnotes></footnotes>
</aya>
<aya number="34">
<translation><![CDATA[Анан аларга айтылды: «(Дүйнө жашоосунда) ушул күнүңөрдү «унутуп койгонуңар» сыяктуу, бүгүн Биз дагы силерди «унутуп койобуз». Силердин жайыңар – тозок! Силерге эч кандай жардамчылар болбойт!]]></translation>
<footnotes></footnotes>
</aya>
<aya number="35">
<translation><![CDATA[Мунун себеби, силер Аллахтын аяттарын мазактагансыңар жана силерди дүйнө жашоосу азгырып койгон. Эми бүгүн андан чыгарылбайсыңар. Жана артыңарга (дүйнөгө) да кайтарылбайсыңар!».[1]]]></translation>
<footnotes><![CDATA[[1] Анткени, алар азап-тозокту өз көздөрү менен көргөндө «Оо, Рабби бизди кайрадан дүйнөгө кайтарчы? Эми биз ыймандуу жашайбыз?!» деп жалдырашат.]]></footnotes>
</aya>
<aya number="36">
<translation><![CDATA[Аллахка – асмандардын Раббисине, жердин Раббисине жана бүт ааламдардын Раббисине мактоолор болсун!]]></translation>
<footnotes></footnotes>
</aya>
<aya number="37">
<translation><![CDATA[Асмандарда жана жерде (бүт) улуулук Аныкы! Ал –Кудуреттүү, Даанышман!]]></translation>
<footnotes></footnotes>
</aya>
</sura>
<sura number="46">
<aya number="1">
<translation><![CDATA[Хаа. Миим.[1]]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Бул) Китеп Кудуреттүү, Даанышман Аллах тарабынан түштү.]]></translation>
<footnotes></footnotes>
</aya>
<aya number="3">
<translation><![CDATA[Биз асмандарды, жерди жана ал экөөсүнүн арасындагы нерселерди акыйкат менен жана белгилүү мөөнөткө гана жараттык. Каапырлар эскертилген нерседен жүз үйрүп кетишти.]]></translation>
<footnotes></footnotes>
</aya>
<aya number="4">
<translation><![CDATA[(Оо, Мухаммад, сен аларга) айт: «Аллахтан башка силер дуба кылып жаткан «кудайыңар» жөнүндө эмне дейсиңер? Мага көргөзгүлөчү, алар жерден эмнени жаратты? Же болбосо асмандар(ды жаратуу)да алардын (Аллахка) шерикчилиги барбы? Эгер сөзүңөр чын болсо, мындан (Курандан) мурунку (ыйык) китепти же болбосо (өткөн пайгамбарлардын сөзүнөн турган) илимий мурас (далил) келтиргилечи.[1]]]></translation>
<footnotes><![CDATA[[1] Мушриктердин ширк ибадаттары не бир ыйык китепке, не бир пайгамбардын сөздөрүнө негизделбеген, тек гана ойдон чыгарылган адашуучулук.]]></footnotes>
</aya>
<aya number="5">
<translation><![CDATA[Аллахтан башка, Кыяматка чейин дуба-суранычына жооп бербей турган «кудайларга» дуба кылган адамдан көбүрөөк адашкан ким бар?! Булардын дубаларын алар (кудайлары) тап-такыр укпайт!]]></translation>
<footnotes></footnotes>
</aya>
<aya number="6">
<translation><![CDATA[Ал эми, качан (Кыямат болуп) адамдар (сот-сурак үчүн) чогулганда (сыйынган «кудайлары») өздөрүнө душман чыгып, алардын (өздөрүнө) сыйынганын танып кетишет.]]></translation>
<footnotes></footnotes>
</aya>
<aya number="7">
<translation><![CDATA[Аларга (мушриктерге) Биздин анык аяттарыбыз окуп берилсе, Акыйкатка каапыр болушкан. (Ошол) каапырлар өздөрүнө Акыйкат (Куран) келгенде «Бул анык сыйкыр» дешти.]]></translation>
<footnotes></footnotes>
</aya>
<aya number="8">
<translation><![CDATA[Же «Аны (Куранды Мухаммад) ойлоп чыгарган» дешеби? Айткын: «Эгер ойлоп чыгарган болсом (Аллах мени жазаламак) анан силер мага Аллахтан (келген) эч нерсени (пайда жана зыянды) тосууга алыңар жетмек эмес. Силер ал (Куран) жөнүндө аша чаап (жалган) сүйлөгөнүңөрдү Ал (Аллах) жакшы билет. Силер менен ортобузда күбө болуу үчүн Анын Өзү жетиштүү! Ал Кечиримдүү, Боорукер.]]></translation>
<footnotes></footnotes>
</aya>
<aya number="9">
<translation><![CDATA[Айткын: «Мен пайгамбарлардын жаңысы (биринчиси) эмесмин. Жана не өзүмө, не силерге (келечекте) эмне иш болоорун билбеймин. Мен өзүмө (Аллах тарабынан) вахий кылынган нерселерге гана ээрчиймин. Мен болгону (силерге) анык эскертүүчүмүн.]]></translation>
<footnotes></footnotes>
</aya>
<aya number="10">
<translation><![CDATA[Айткын: «Мага айткылачы, эгерде (Куран) Аллахтан болсо жана силер ага каапыр болсоңор... жана Исраил урпактарынан болгон бир күбө[1] дагы анын чындыгына[2] (мен ал жөнүндө Тоораттан окугам» деп) күбөлүк берип, ыйман келтирсе, а силер дагы эле текеберленсеңер... Аллах залым коомдорду туура жолго баштабайт!]]></translation>
<footnotes><![CDATA[[1] Абдуллах бин Салам.
[2] Абдурахман Садий бул аяттагы على مثله деген сөздү على صحته деп түшүндүргөн.]]></footnotes>
</aya>
<aya number="11">
<translation><![CDATA[Каапыр болгон (бай) адамдар ыймандуулар жөнүндө «Эгер (Ислам) жакшы болсо, алар ага бизден озуп кирбейт болчу» – дешет жана (жүрөгүндө болгон кежирликтен улам) андан (Курандан) туура жол таппай калганда: «Бул байыркы жомок» – дешет.]]></translation>
<footnotes></footnotes>
</aya>
<aya number="12">
<translation><![CDATA[Андан мурун Мусага жолбашчы, ырайым болуп китеп (Тоорат) түшкөн. Бул китеп (Куран) болсо, залымдарды (тозок азабынан) эскертүү, жакшыларга куш кабар болуп, араб тилинде жана (өзүнөн мурунку ыйык китептерди) тастыктап (түшкөн).]]></translation>
<footnotes></footnotes>
</aya>
<aya number="13">
<translation><![CDATA[«Раббибиз – Аллах» деп, андан соң (Исламда) түз жүргөн адамдарга коркунуч да, кайгы-капа да жок.]]></translation>
<footnotes></footnotes>
</aya>
<aya number="14">
<translation><![CDATA[Алар – бейиш элдери! Жакшы амалдарына жараша эми анда түбөлүккө калышат!]]></translation>
<footnotes></footnotes>
</aya>
<aya number="15">
<translation><![CDATA[Жана Биз инсанга, өз ата-энесине жакшылык кылууну осуят кылдык. Апасы аны кыйналып боюнда көтөрүп, кыйналып төрөдү. Аны (боюнда) көтөрүү жана (сүттөн) ажыратуу убактысы отуз ай.[1] Эми, ал качан баралына жетип, кырк жашка чыкканда айтты: «Оо, Раббим! Мага жана ата-энеме берген нээматыңа шүгүр кылуум үчүн жана Өзүңдү ыраазы кыла турган салих амалдарды кылуум үчүн мага илхам бер! Жана менин урпактарымды да салих (кишилерден) кылгайсың! Мен сага тообо кылдым. Жана мен мусулмандарданмын!»]]></translation>
<footnotes><![CDATA[[1] Башка бир аятта «Энелер бөбөктөрүн эки жыл толук эмизет» деп айтылат. Эки жыл 24 айга барабар. Ал эми, бойго бүткөн түйүлдүктүн төрөлүшүнүн эң кыска мөөнөтү алты, эң узун мөөнөтү тогуз ай.Бул жерде эң кыска мөөнөтү эсепке алынып, «Аны (боюнда) көтөрүү жана (сүттөн) ажыратуу убактысы отуз ай» деп айтылууда.]]></footnotes>
</aya>
<aya number="16">
<translation><![CDATA[Биз ушул адамдардан, жасаган эң жакшы амалдарын кабыл алып, бейиш элдеринин катарында күнөөлөрүн кечиребиз. (Бул) аларга (Раббиси тарабынан) берилген акыйкат убада!]]></translation>
<footnotes></footnotes>
</aya>
<aya number="17">
<translation><![CDATA[Ал эми, ушундай перзент(тер дагы) бар: Ата-энесине айтат: «Силерден тажадым! Экөөң мени (Кыяматта кайра тирилип) чыгарылуума ишендирип жатасыңбы?! Мага чейин деле (бир нече) муундар өткөн. (Алардан бирөө тирилдиби)?! Экөө (ата-эне) Аллахтан жардам сурап, (айтышат): «Эй, куруп кеткир! Ыйманга кел! Аллахтын убадасы – акыйкат!» Бирок, (перзент) «Бул байыркылардын жомогу» – дейт.]]></translation>
<footnotes></footnotes>
</aya>
<aya number="18">
<translation><![CDATA[Андай адамдарга, жиндерден жана инсандардан турган мурунку (каапыр) элдердин катарында (азап) жетиши – акыйкат! Алар чынында зыян тарткан адамдар!]]></translation>
<footnotes></footnotes>
</aya>
<aya number="19">
<translation><![CDATA[(Кыяматта) бардык (момун-каапыр) адамдарга жасаган иштерине жараша (жакшы-жаман) даражалар бар. Аларга жасаган иштери, (эч кандай) зулум көргөзүлбөгөн абалда толуктап берилет.]]></translation>
<footnotes></footnotes>
</aya>
<aya number="20">
<translation><![CDATA[Каапыр адамдар тозокко бет маңдай алып келингенде (аларга айтылат): «Силер (бардык) жыргалыңарды дүйнө жашооңордо кетирип алдыңар жана ал (жыргалдар) менен (ошол жакта) пайдаланып бүттүңөр! Эми бүгүн, жер бетинде акыйкатсыздык менен текеберленип жүргөнүңөргө жараша жана бузуку болгонуңарга жараша кордук азабы менен жазаланасыңар!]]></translation>
<footnotes></footnotes>
</aya>
<aya number="21">
<translation><![CDATA[(Оо, Мухаммад!) сен Аад (коомунун) бурадарын[1] эстегин. Бир кезде ал кум бархандарын(ын арасын)дагы коомун (тозок азабынан) эскерткен эле. Андан мурун жана кийин да эскертүүчү-пайгамбарлар өткөн. (Ошентип, ал коомуна): «Аллахтан башка «кудайларга» ибадат кылбагыла! Мен силерге Улуу Күндүн азабы түшүп калуусунан коркомун!» (деди).]]></translation>
<footnotes><![CDATA[[1] Худ пайгамбарды]]></footnotes>
</aya>
<aya number="22">
<translation><![CDATA[(Коому) айтты: «Сен эмне, бизди өз «кудайларыбыздан» кайтарганы келдиңби? Эгер чынчыл кишилерден болсоң, бизге убада кылган(азаб)ыңды (тезирээк) келтирчи?!»]]></translation>
<footnotes></footnotes>
</aya>
<aya number="23">
<translation><![CDATA[(Худ) айтты: «(Азап качан келээри жөнүндөгү) илим Аллахтын гана алдында. А мен болсо өзүмө жүктөлгөн нерсени (динди) силерге жеткиремин. Бирок, мен силердин наадан коом экениңерди көрүүдөмүн.]]></translation>
<footnotes></footnotes>
</aya>
<aya number="24">
<translation><![CDATA[Анан, качан алар өздөрүнүн өрөөндөрүнө келе жаткан «булутту»[1] көргөндө (сүйүнүп): «Бул бизге жамгыр жаадыруучу булут» дешти. Жок! Ал силер аны шаштырып сураган нерсе. (Ал) – бороон! Анда (силер үчүн) жан ооруткан азап бар!]]></translation>
<footnotes><![CDATA[[1] Аллах таала Худ пайгамбарга моюн сунбаган коомду жазалоо үчүн түрмөктөлгөн булут сыяктуу көрүнгөн добул шамалды жиберген.]]></footnotes>
</aya>
<aya number="25">
<translation><![CDATA[Ал (бороон) Раббисинин буйругу менен бардык нерселерди талкалап жиберди! Анан... алардын (теп-тегиз болуп калган) короолорунан башка эч нерсе көрүнбөй калды! Биз күнөөкөр коомду ушинтип жазалайбыз.]]></translation>
<footnotes></footnotes>
</aya>
<aya number="26">
<translation><![CDATA[(Эй, Мекке мушриктери!) Биз аларга (Аад каапырларына) силерге бербеген мүмкүнчүлүктөрдү (күч-кудурет) берген элек . Жана аларга көздөрдү, кулактарды жана жүрөктөрдү берген элек. Бирок, Аллахтын аяттарын четке каккан себептүү аларга көз, кулак жана жүрөктөрү пайда бербеди.[1] (Кийин) аларды өздөрү мыскылдаган нерсе (тозок азабы) ороп алды.]]></translation>
<footnotes><![CDATA[[1] Акыйкатты четке какканы себептүү Аллах алардын кулактарын акыйкатты укпай турган, көздөрүн чындыкты көрбөй турган, жүрөктөрүн динди кабыл албай турган кылып мөөрлөп койду.]]></footnotes>
</aya>
<aya number="27">
<translation><![CDATA[Биз, аныгында, силердин айланаңардагы (каапыр болгон) айыл-шаарларды да кыйратканбыз. (Ошого чейин) Биз аларга, (ширк иштеринен) кайтып калышаар деп Өзүбүздүн аяттарыбызды кеңири баяндап берген болчубуз.]]></translation>
<footnotes></footnotes>
</aya>
<aya number="28">
<translation><![CDATA[Эми (Аллахка) жакындаштырат деп эсептеген, Аллахтан башка «кудайлары» аларга жардам бере алса кана! Тескерисинче алардан жок болуп (көрүнбөй) кетишти. Жана бул (ишенимдери) алардын өздөрү чыгарган жалгандары жана (Аллах жөнүндөгү) доомат сөздөрү!]]></translation>
<footnotes></footnotes>
</aya>
<aya number="29">
<translation><![CDATA[Бир кезде, (оо, Мухаммад) Биз сага бир жамаат жиндерди Куран угуу үчүн жибердик. Анан, качан алар Куран(ды уккан)га даяр болгондо (бири-бирине) «Тынч тургула» - деп айтышты. Куран окулуп бүткөндө (бардыгы) өздөрүнүн коомуна эскертүүчү болуп кетишти.]]></translation>
<footnotes></footnotes>
</aya>
<aya number="30">
<translation><![CDATA[Алар (коомуна барып мындай) дешти: «Оо, коомубуз! Биз Муса пайгамбардан кийин түшүрүлгөн, Өзүнөн мурунку ыйык китептерди тастыктаган, Акыйкатка жана туура жолго баштай турган Китепти уктук.]]></translation>
<footnotes></footnotes>
</aya>
<aya number="31">
<translation><![CDATA[Оо, коомубуз! Аллахтын дааватчысына (Мухаммадга) жооп бергиле жана ыйман келтиргиле! (Ошондо Аллах) силердин күнөөңөрдү кечирип, жан ооруткан азаптан сактайт.]]></translation>
<footnotes></footnotes>
</aya>
<aya number="32">
<translation><![CDATA[Ал эми, кимде-ким Аллахтын дааватчысына жооп бербесе, жер бетинде (Аллахтан) кутулуп кете албайт жана ал үчүн Андан (Аллахтан) башка достор (жардамчылар) да болбойт. Алар – анык адашууда болушат!»[1]]]></translation>
<footnotes><![CDATA[[1] Ушул аяттардан улам, Мухаммад саллаллоху алайхи ва саллам инсаниятка гана эмес, жиндер ааламына да эскертүүчү-пайгамбар болуп жиберилгени белгилүү болот.]]></footnotes>
</aya>
<aya number="33">
<translation><![CDATA[Алар ойлоп көрүшпөйбү, асмандарды жана жерди жараткан жана ошолорду жаратууга алсыздык кылбаган Аллах, өлүк денелерге жан киргизүүгө кудуреттүү эмеспи?! Ооба! Ал - бардык нерсеге кудуреттүү!]]></translation>
<footnotes></footnotes>
</aya>
<aya number="34">
<translation><![CDATA[Каапырлар тозокко алып келинген күндө (аларга): «Бул чындык эмес бекен?» (деп айтылат. Ошондо) алар: «Ооба. Раббибизге ант, (чындык экен)» дешет. Анда Аллах айтат: «Эми каапыр болгонуңар себептүү азап тарта бергиле!».]]></translation>
<footnotes></footnotes>
</aya>
<aya number="35">
<translation><![CDATA[(Оо, Мухаммад, мушриктердин зыян-запкыларына, мурунку) пайгамбарлардын чыдамкайлыгы, сабыр кылганы сыяктуу сабыр кыл. Сен аларга (мушриктерге азапты) шаштырба.[1] Алар өздөрүнө убада кылынган (Кыямат) Күндү көргөндө, (Дүйнөдө) күндүздөн бир эле саат (жашап) тургандай болушат. Бул - (чындыкты) жеткирүү! (Аны укпаган) бузуку коомдон башка дагы ким азапка дуушар болмок эле?!]]></translation>
<footnotes><![CDATA[[1] «О, Аллахым, ушулардын башына тезирээк азап түшүр» деп дуба кылба.]]></footnotes>
</aya>
</sura>
<sura number="47">
<aya number="1">
<translation><![CDATA[(Өздөрү) каапыр болуп, (башкаларды) Аллахтын жолунан тоскон адамдардын амалдарын (Аллах таала) жокко чыгарды.]]></translation>
<footnotes></footnotes>
</aya>
<aya number="2">
<translation><![CDATA[Аллах ыйман келтирип, салих амалдарды жасаган жана Мухаммадга түшүрүлгөн нерсеге (Куранга) Чынында, ал Раббиси тарабынан келген Акыйкат деп ишенген адамдардын (чоң-кичине) күнөөлөрүн өчүрүп, (жүрөктөрүн жана) иштерин оңдоп койот.]]></translation>
<footnotes></footnotes>
</aya>
<aya number="3">
<translation><![CDATA[Мунун себеби, каапыр болгон адамдар жалганды ээрчишет, ыйман келтиргендер болсо Раббисинен келген Акыйкатты ээрчийт. Аллах адамдарга өздөрүнүн мисалдарын ушинтип келтирет.]]></translation>
<footnotes></footnotes>
</aya>
<aya number="4">
<translation><![CDATA[Эгер каапырларга (согуш мезгилинде) жолугуп калсаңар, мойнуна (кылыч) ургула! Эми, качан аларды жеңип алсаңар, (тирүү калгандарын) туткундап алгыла! Андан кийин же эч нерсе албай азат кылып жибересиңер, же болбосо төлөм-акы алып (андан соң) коюп жибересиңер. (Бул өкүм) согуш (абалы) бүткөнгө чейин. Ушундай. Ал эми, (эгер) Аллах кааласа аларды (согушсуз эле) жеңип коймок. Бирок, бирөөңөрдү бирөөңөр менен сынап (тандап) алуу үчүн (согушка буюрду). Жана Аллахтын жолунда өлтүрүлгөн адамдардын амалдарын (Аллах) эч качан текке кетирбейт!]]></translation>
<footnotes></footnotes>
</aya>
<aya number="5">
<translation><![CDATA[Аллах аларды (бейиш жолуна) жолдойт жана (эки дүйнөдө) иштерин оңдойт.]]></translation>
<footnotes></footnotes>
</aya>
<aya number="6">
<translation><![CDATA[Жана аларды өздөрүнө (Куранда) тааныткан бейишке киргизет.]]></translation>
<footnotes></footnotes>
</aya>
<aya number="7">
<translation><![CDATA[Оо, ыйман келтирген адамдар! Эгер Аллахка (Анын динине) жардам берсеңер,[1] Аллах дагы силерге жардам берет жана кадамыңарды бекем кылат.]]></translation>
<footnotes><![CDATA[[1] Аллахтын динине жардам берүү - бул даават-түшүндүрүү менен, дин илимин окуу-окутуу, мечит-медреселер куруу, дин жолунда иштегендерге колдоо көргөзүү жана ушул сыяктуу аракеттер менен болот. Булардын бардыгы жеңил эмес талаптар. Бирок, Аллах Өзүнө тобокел деп ташталган кадамды бекем кылат.]]></footnotes>
</aya>
<aya number="8">
<translation><![CDATA[Каапырлар жоголсун! (Аллах) алардын амалдарын жокко чыгарат.]]></translation>
<footnotes></footnotes>
</aya>
<aya number="9">
<translation><![CDATA[Мунун себеби, алар Аллах түшүргөн нерсени (Куранды) жаман көрүштү. Анан (Аллах) алардын амалдарын текке кетирди!]]></translation>
<footnotes></footnotes>
</aya>
<aya number="10">
<translation><![CDATA[Алар жер бетин кезип, өздөрүнөн мурунку (каапыр) коомдордун (коркунучтуу) акыбети кандай болгонун көрбөйт беле? Аллах алардын ойронун чыгарды го! Жана (азыркы) каапырларга да ошол сыяктуу иштер бар!]]></translation>
<footnotes></footnotes>
</aya>
<aya number="11">
<translation><![CDATA[Мунун себеби, Аллах ыймандуу адамдардын жардамчысы. Ал эми, каапырлардын жардамчысы жок!]]></translation>
<footnotes></footnotes>
</aya>
<aya number="12">
<translation><![CDATA[Чынында, Аллах ыймандуу жана жакшы амалдарды жасаган пенделерин түбүнөн дарыялар аккан бейиштерге киргизет. Каапырлар болсо, (бул дүйнөдө) пайдалана беришет жана айбандар сыяктуу жеп-ичишет. Алардын орду - тозок!]]></translation>
<footnotes></footnotes>
</aya>
<aya number="13">
<translation><![CDATA[(Оо, Мухаммад!) Биз, сени чыгарып жиберген шаарыңдан да кубаттуураак болгон нечендеген шаарларды кыйратып салганбыз. Анан аларга (эч кандай) жардамчы болбой калган.[1]]]></translation>
<footnotes><![CDATA[[1] Бул аят Мухаммад саллаллоху алайхи ва салламды өз шаары Меккеден чыгарып жиберген каапыр өкүмдарларга багытталган эскертүү болгону менен, анын өкүмү тээ кыяматка чейин момун-мусулмандарды куугунтуктап, өз жеринде Аллахка тынч ибадат кылууга жол бербеген өкүмдарларга да тиешелүү. Андай адамдарды Аллах Өзүнүн өч алуусу менен эскертип жатат.]]></footnotes>
</aya>
<aya number="14">
<translation><![CDATA[Раббиси тарабынан (жиберилген) анык баян-далилдин үстүндө болгон киши, жаман иши өзүнө (шайтан тарабынан) кооз көргөзүлгөн жана напсинин каалоолорун (гана) ээрчиген адамга окшоп калмак беле?]]></translation>
<footnotes></footnotes>
</aya>
<aya number="15">
<translation><![CDATA[Такыба кишилер үчүн убада кылынган бейиштин мисалы: анда ичүүчүлөр үчүн (даамы, жыты, түсү) бузулбаган суу дарыялары, даамы айныбаган сүт дарыялары, ылаззаттуу шарап дарыялары жана таза-пакиза бал дарыялары бар. Анда алар үчүн ар түрдүү мөмөлөр жана Раббисинен кечирим бар. (Ушундай бейишке түшкөн адам) тозокто түбөлүк калып, (удаама-удаа) кайнак суу ичирилип, натыйжада ичегилери үзүлүп кеткен адамга окшойбу?]]></translation>
<footnotes></footnotes>
</aya>
<aya number="16">
<translation><![CDATA[Алардын (мунафыктардын) арасынан кээ бирөөлөрү сага (жүрөгү менен берилбей) кулак салышат. Ал эми, качан сенден чыкканда (берилип уккан) илимдүү адамдардан «(Мухаммад) азыр эмне деди эле?» деп сурашат. (Мунун себеби) Аллах алардын жүрөктөрүнө мөөр басып койгон. Алар өз каалоолорун гана ээрчиген адамдар.]]></translation>
<footnotes></footnotes>
</aya>
<aya number="17">
<translation><![CDATA[(Аллах) туура жолго түшкөн адамдардын хидаятын дагы да көбөйтөт жана аларды такыбалуу кылат.]]></translation>
<footnotes></footnotes>
</aya>
<aya number="18">
<translation><![CDATA[Эми алар (мунафыктар) өздөрүнө капысынан кыямат келип калышынан башка эч нерсени күтүшпөйт. Кыяматтын (кээ бир) белгилери келип да калды! Анан эгер кыямат келип калса, алардын эскерме-сабак алуулары кайдан мүмкүн болсун?!]]></translation>
<footnotes></footnotes>
</aya>
<aya number="19">
<translation><![CDATA[(Оо, Мухаммад!) Билгин, эч бир кудай жок, жалгыз Аллах бар! Өзүңдүн күнөөлөрүң үчүн жана момун эркек, момун аялдар үчүн Аллахтан кечирим сура! Аллах силердин (бардык) кыймыл-аракетиңерди жана (кыймылсыз турган) ордуңарды билет.]]></translation>
<footnotes></footnotes>
</aya>
<aya number="20">
<translation><![CDATA[Ыйман келтирген адамдар «(Аллах жолунда жихад кылуу жөнүндө тезирээк) бир сүрө түшсө экен!» дешет. Ал эми, качан гана анык бир сүрө түшүп, анда согуш (жихад) эскертилгенде, жүрөктөрү соо эмес (эки жүздүү) адамдар сени, өлүм келгенде өзүн жоготуп койгон адамдын көз карашы менен тиктеп калганын көрөсүң. Алар үчүн ылайыгыраак эле –]]></translation>
<footnotes></footnotes>
</aya>
<aya number="21">
<translation><![CDATA[– (аятка) моюн сунуулары жана («моюн сундук» деген) жакшы сөздөр(дү айтуулары). Качан аларга (ушул сыяктуу) олуттуу бир буйрук келгенде жана (ал буйрукка дароо моюн сунуп) Аллахты(н сөзүн) тастыктаса өздөрүнө жакшы болмок.]]></translation>
<footnotes></footnotes>
</aya>
<aya number="22">
<translation><![CDATA[Эгер (Аллахтын өкүмүнөн) жүз бурсаңар жер бетинде бузукулук иштерди жасашыңар жана (өз ара) тууган-урукчулугуңарды үзүп жиберишиңер мүмкүн.]]></translation>
<footnotes></footnotes>
</aya>
<aya number="23">
<translation><![CDATA[Андай адамдарга Аллах наалат айтып, кулактарын дүлөй, көздөрүн сокур кылат!]]></translation>
<footnotes></footnotes>
</aya>
<aya number="24">
<translation><![CDATA[Алар Куран жөнүндө ойлонушпайбы? Же жүрөктөрүндө кулпу барбы?]]></translation>
<footnotes></footnotes>
</aya>
<aya number="25">
<translation><![CDATA[Өздөрүнө туура жол анык болуп калгандан кийин, дагы эле артка (динден каапырчылыкка) кайткан адамдарга (иштерин) шайтан кооз көргөзүп, (жалган кыялдарга) үмүттөндүрүп койду.]]></translation>
<footnotes></footnotes>
</aya>
<aya number="26">
<translation><![CDATA[Бул (адашууда калуунун себеби) алар, Аллах түшүргөн нерсени (динди) жаман көргөн кишилерге: «Биз кээ бир иштерде силерге моюн сунабыз» - дешти. Аллах алардын сырларын билет.]]></translation>
<footnotes></footnotes>
</aya>
<aya number="27">
<translation><![CDATA[(Өлүм) периштелер(и) алардын беттерине, көчүктөрүнө чапкылап (кыйнап) жандарын (сууруп) алып жаткан (азаптуу) мезгилде (алардын абалы) кантээр экен!]]></translation>
<footnotes></footnotes>
</aya>
<aya number="28">
<translation><![CDATA[Мунун себеби, алар Аллахтын ачуусун келтирчү иштерди ээрчип, Анын ыраазычылыгын жаман көрүштү. Анан Аллах алардын амалдарын «хабата»[1] кылып койду.]]></translation>
<footnotes><![CDATA[[1] «Хабата» - «текке кетти», «күйүп кетти» деген мааниде. Каапырлар менен тымызын шартташып, кээ бир иштерде алар менен биригип, Исламдын зыянына иштегендердин ишин Аллах таала «хабата» кылып, текке кетирет.]]></footnotes>
</aya>
<aya number="29">
<translation><![CDATA[Же болбосо, жүрөгү соо эмес адамдар, Аллах алардын ичине каткан душманчылыктарын (ачыкка) чыгара албайт деп ойлоштубу?!]]></translation>
<footnotes></footnotes>
</aya>
<aya number="30">
<translation><![CDATA[Эгер Биз кааласак, сага аларды көргөзүп коймокпуз жана сен аларды белгилеринен эле таанып алмаксың. (Бирок) сен эми аларды сөздөрүнүн «күүсүнөн» тааныйсың. Аллах силердин амал-ишиңерди билет.]]></translation>
<footnotes></footnotes>
</aya>
<aya number="31">
<translation><![CDATA[Биз силердин араңардан (чыныгы) жихад кылуучулар менен сабырдуу момундарды сынап (тандап) алганга чейин жана силердин (чыныгы) кабарыңарды билгенге чейин (ар түрдүү сыноолор менен) сынай беребиз.]]></translation>
<footnotes></footnotes>
</aya>
<aya number="32">
<translation><![CDATA[Чынында, (өздөрү) каапыр болуп, (башкаларды) Аллахтын жолунан тоскон жана өздөрүнө туура жол анык билинип калгандан кийин деле (ар түрдүү бузукулук менен) пайгамбарды машакат-түйшүккө салган адамдар Аллахка эч нерсени зыян жеткире алышпайт! Жана (Аллах) алардын иш-аракеттерин текке кетирип койот.]]></translation>
<footnotes></footnotes>
</aya>
<aya number="33">
<translation><![CDATA[Оо, ыйман келтирген адамдар! Аллахка моюн сунгула жана пайгамбарга моюн сунгула! Жана (Аллахтын аяттарына каршы чыгуу менен) ишиңерди жараксыз кылып албагыла!]]></translation>
<footnotes></footnotes>
</aya>
<aya number="34">
<translation><![CDATA[Аныгында, каапыр болуп (адамдарды) Аллахтын жолунан тоскон (жана) андан соң каапыр бойдон өлүп кеткен адамдардын күнөөлөрүн Аллах эч качан кечирбейт!]]></translation>
<footnotes></footnotes>
</aya>
<aya number="35">
<translation><![CDATA[(Оо, момундар! Силер жихад мезгилинде) жалкоолук кылбагыла! Жана колуңар (душмандан) бийик келип турган абалыңарда (аларды) тынчтыкка чакырбагыла! Аллах силер менен бирге! Жана Ал силердин (сооп) амалыңарды кемитпейт!]]></translation>
<footnotes></footnotes>
</aya>
<aya number="36">
<translation><![CDATA[Чынында дүйнө жашоосу оюн жана тамаша. Эгерде силер ыймандуу жана такыбалуу болсоңор Аллах силерге сооп-сыйлыгыңарды (толук) берет жана мал-мүлкүңөрдү(н бардыгын Аллах жолуна чыгарууну) сурабайт.]]></translation>
<footnotes></footnotes>
</aya>
<aya number="37">
<translation><![CDATA[Эгер (Аллах) силерден аны (мүлкүңөрдү) сурап, түйшөлтсө, сараңдык кыласыңар жана Ал силердин (жүрөгүңөрдөгү) жек көрүүнү ашкерелеп койот.[1]]]></translation>
<footnotes><![CDATA[[1] Көпчүлүк адамдар оозунда эле «Аллах жолунан эч нерсе аябаймын» деп опурулганы менен иш жүзүндө тап-такыр башка. Жыргалга, ырахатка көнүп калган жүрөгү машакат-сыноолорду, Аллах жолуна жан-мал курман кылууну каалабайт.]]></footnotes>
</aya>
<aya number="38">
<translation><![CDATA[Оо, силер, Аллах жолунда (мал-мүлк) чыгарууга чакырылган адамдар! Силерден кээ бирөөлөр сараңдык кылаар. Кимде-ким сараң болсо ал өз жанына (бейишке киришине) сараңдык кылган болот. Аллах (силердин мал-мүлкүңөргө) муктаж эмес! Өзүңөр (Аллахка) муктажсыңар! Эгер (Аллахтын динин колдоодон) жүз буруп кетсеңер, Ал силерди (жок кылып) ордуңарга башка коомду алмаштырып койот. Кийин алар силер сыяктуу (бакыл, Аллахтын аяттарына каршы чыгуучу) болушпайт.]]></translation>
<footnotes></footnotes>
</aya>
</sura>
<sura number="48">
<aya number="1">
<translation><![CDATA[(Оо, Мухаммад), Чынында, Биз сага анык жеңиш бердик.[1]]]></translation>
<footnotes><![CDATA[[1] Хижранын алтынчы жылында Мухаммад саллаллоху алайхи ва саллам миңден ашык сахабалары менен Умра зыяратын жасоо үчүн Меккеге келишет. Бирок, шаарга жакын «Худайбия» деген жерден аларды Мекке мушриктери шаарга киргизбей тосуп чыгышат. Ортодо чоң чыр, талаш-тартыш башталып, мусулмандар акыркы деми, бир тамчы каны калганга чейин душман менен кармашууга ант (байьат) беришет. Бул антташуу «Байьатур-ризван» (Аллахты ыраазы кылган ант) деген ат менен Ислам тарыхына кирген. Талаш-тартыштын натыйжасы мусулмандар менен мушриктердин ортосунда он жылдык тынчтык, өз ара кол салбастык келишиминин түзүлүшү менен бүтөт. Келишим боюнча мусулмандар бул жолкусунда Меккеге кирбей кайтып кетишет. Кийинки жылда келишкенде мушриктер шаарды бошотуп беришет. Араб урууларынан каалаганы мусулмандарга, каалаганы мушриктерге кошулууга укуктуу болот ж.б.у.с. көп маселелер каралат. Бул келишимде мушриктерге көбүрөөк укук каралгандыктан жана Меккеде төрөлүп чоңойгон мусулмандар алты жылдык сагыныч-кусалыктарынан кийин «Туулган шаарымды көрөмүн, Байтуллахты тооп кылып, Аллахка ибадат кыламын» деп турганда, шаардын астанасынан кайтып кетип жатышкандыктан, кээ бирөөлөр муну жеңилиш катары кабыл алышат. Бирок, Аллах тааланын вахийи менен гана иш жүргүзгөн пайгамбарыбыз келишим шарттары канчалык оор болсо да, он жылдык тынчтык мөөнөтүндө Ислам динин көбүрөөк жүрөктөргө жеткирүү мүмкүнчүлүгү тургандыктан, сабыр кылат жана момундарды да сабыр кылууга чакырат. «Худайбия келишими» чын-чынына келгенде мусулмандар үчүн жеңиштин башталышы болду. Ушул жылдан кийин оож алган даават натыйжасында тегеректеги араб уруулары, топ-топ болуп Исламды кабыл ала башташты. Бул сүрө мусулмандар Худайбиядан кайтып келе жатышканда түшкөн.]]></footnotes>
</aya>
<aya number="2">
<translation><![CDATA[Аллах сенин өткөндөгү жана келерки (бардык) күнөөлөрүңдү кечирип, жакшылыгын толук-кемчилдиксиз берип, туура жолго башташы үчүн]]></translation>
<footnotes></footnotes>
</aya>
<aya number="3">
<translation><![CDATA[жана Аллах сага чоң жардам бериши үчүн.]]></translation>
<footnotes></footnotes>
</aya>
<aya number="4">
<translation><![CDATA[(Аллах) алардын ыймандарынын үстүнө(дагы) ыйманды көбөйтүп бериши үчүн[1] момундардын жүрөгүнө бейпилдик түшүрдү. Асмандар менен жердин (бардык) аскерлери Аллахтын колунда. Аллах Билүүчү, Даанышман.]]></translation>
<footnotes><![CDATA[[1] Бул – ыймандын көбөйүп-азайып турушуна далил болгон аяттардын бири.]]></footnotes>
</aya>
<aya number="5">
<translation><![CDATA[Момун эркектерди жана момун аялдарды (сыноодон өткөргөндөн соң) түбүнөн дарыялар агып турган жана анда түбөлүк кала турган бейиштерге киргизүү үчүн. Жана алардын күнөөлөрүн өчүрүш үчүн. Бул нерсе Аллахтын алдында чоң жеңиш!]]></translation>
<footnotes></footnotes>
</aya>
<aya number="6">
<translation><![CDATA[Жана Аллах жөнүндө жаман ойлогон[1] мунаафык эркектерди, мунаафык аялдарды, мушрик эркектерди жана мушрик аялдарды (Дүйнө-Акыретте) азаптоо үчүн. Алардын (мушриктердин өз) башына балээ түштү. Аллах аларга каарын төгүп, наалат айтты жана тозокту даярдап койду. Ал кандай жаман орун!]]></translation>
<footnotes><![CDATA[[1] Сыртынан мушриктердин жеңишиндей көрүнгөн Худайбия келишими түзүлгөндө кээ бир мунаафык, мушрик адамдар «Аллах момундарга жардам бербеди. Эми алардын башына балээ келет» деп Аллахка жаман күмөндө болушкан.]]></footnotes>
</aya>
<aya number="7">
<translation><![CDATA[Асмандардын жана жердин аскерлери Аллахтын Колунда жана Аллах Кудуреттүү, Даанышман!]]></translation>
<footnotes></footnotes>
</aya>
<aya number="8">
<translation><![CDATA[(Оо, Мухаммад!) Биз сени (Аллахтын жалгыз кудай экенине) күбө болуучу, (бейиштен) куш кабар берүүчү жана (тозоктон) эскертүүчү пайгамбар кылып жибердик.]]></translation>
<footnotes></footnotes>
</aya>
<aya number="9">
<translation><![CDATA[Жана силер Аллахка, Анын пайгамбарына ыйман келтиришиңер үчүн, аны урматтап, кадырлап жүрүшүңөр үчүн жана Аны эртели-кеч аруулап турушуңар үчүн (силерге пайгамбар жибердик).]]></translation>
<footnotes></footnotes>
</aya>
<aya number="10">
<translation><![CDATA[Сага ант берген адамдар, чынында Аллахка ант беришти. Аллахтын Колу[1] алардын колунун үстүндө. Эми, кимде-ким убадасын бузса – ал өзүнүн зыянына бузганы. Жана кимде-ким Аллахка берген убадасын аткарса – ага Аллах тез аранын ичинде улук сооп берет.]]></translation>
<footnotes><![CDATA[[1] «Тафсирул Муяссарда» бул аят: «Оо, пайгамбар! Худайбияда сага кол узатып, сени менен бирге согушууга байат (ант) берген адамдар, чынында Аллахка байат берген сыяктуу. Аллахтын Колу алардын колунун үстүндө, Ал алар менен, алардын сөзүн угат, кайда болушса көрүп турат жана алардын ичи-тышын билип турат...» деп түшүндүрүлгөн.]]></footnotes>
</aya>
<aya number="11">
<translation><![CDATA[Жакында сага (согуштан) калып калган бедуиндер «Бизди мал-мүлкүбүз жана үй-бүлөбүз бошотпой койду. Эми биз үчүн (Аллахтан) кечирим сура» - дешет. Алар жүрөгүндө жок нерсени тили менен айтышууда. Аларга айткын: «Эгер Аллах силерге бир зыян жеткирүүнү кааласа Аллахтан ким сактап калат? Же болбосо, (Аллах) силерге бир пайда (келишин) кааласа (аны ким токтото алат)?» Жок! Аллах силердин (бардык) ишиңерден кабардар!]]></translation>
<footnotes></footnotes>
</aya>
<aya number="12">
<translation><![CDATA[Жок! Силер, Пайгамбар менен момундар эч качан үй-бүлөлөрүнө кайтып келбейт деп ойлогон элеңер. Силердин жүрөгүңөргө ушул нерсе (шайтан тарабынан) кооз көргөзүлгөн жана (натыйжада Аллахка да) жаман күмөн кылып, өлө турган коом болуп калган элеңер.]]></translation>
<footnotes></footnotes>
</aya>
<aya number="13">
<translation><![CDATA[Кимде-ким Аллахка жана Анын пайгамбарына ыйман келтирбесе, Биз каапырларга тозокту даярдап койгонбуз.]]></translation>
<footnotes></footnotes>
</aya>
<aya number="14">
<translation><![CDATA[Асмандардын жана жердин мүлк-падышалыгы Аллахка таандык. Ал каалаган пендесин кечирет жана каалаган пендесин азапка салат. Аллах - Кечиримдүү, Ырайымдуу!]]></translation>
<footnotes></footnotes>
</aya>
<aya number="15">
<translation><![CDATA[Силер олжолор[1] үчүн, аны алып келгени баратканыңарда (согуштан) калып калган адамдар: «Бизди да ээрчитип алгылачы?» – дешет. Алар Аллахтын Сөзүн өзгөртүүнү каалашат.[2] Айткын: «Бизге ээрчибегиле! Аллах мурун да ушундай деген». Анда алар «Жок, силер бизден кызганып жатасыңар» – дешет. Жок! (Андай эмес) алар (Шариятты) өтө аз түшүнүшөт.[3]]]></translation>
<footnotes><![CDATA[[1] Меккеге кире албай, ызага толгон жүрөктөрү менен Мединага кайтканда, Аллах алардын сабырдуулугуна сыйлык иретинде Хайбар деген жердеги яхуди каапырларынын үстүнөн жеңиш берип, көп олжолорго эгедер кылган.
 [2] Анткени, Аллах «Олжолор – Худайбияда ант бергендер үчүн гана» деп өкүм кылган.
[3] Алар: «Эгер согуштан калган болсок, мунун жазасы Акыретте берилет. Эмнеге бизди олжого шерик кылбай жатасыңар» - дешти. Бул алардын шариятты жакшы түшүнбөгөнү. Шариятта күнөөлөр үчүн ушул дүйнөлүк жаза берүү да көргөзүлгөн. Алардын олжодон бейнасип кылынышы алар үчүн жаза эле.]]></footnotes>
</aya>
<aya number="16">
<translation><![CDATA[(Согуштан) калып калган бедуиндерге айт: «Силер жакынкы мезгилдерде өтө кубаттуу элдерге каршы чакырыласыңар. Алар менен согушасыңар же болбосо алар (согушсуз) Исламды кабыл алышат. Эгер (ошондо чакырууга) моюн сунсаңар, Аллах силерге эң сонун сыйлыктарды берет. Ал эми, мурун качканыңар сыяктуу качып жөнөсөңөр, катуу азап менен азаптайт!»]]></translation>
<footnotes></footnotes>
</aya>
<aya number="17">
<translation><![CDATA[Сокурга күнөө жок, чолокко да күнөө жок. Оорулуу адамга да күнөө жок.[1] Кимде-ким Аллахка жана Анын элчисине моюн сунса, (Аллах) аны, түбүнөн дарыялар агып турган бейиштерге киргизет. Ал эми, ким тескери басып кетсе, ага катуу азап берет!]]></translation>
<footnotes><![CDATA[[1] Бул аятта согушка катышпай койсо күнөө болбой турган адамдардын тизмеси келтирилди.]]></footnotes>
</aya>
<aya number="18">
<translation><![CDATA[(Худайбиядагы) дарактын түбүндө сага ант (кол) берген кезде, Аллах момундардан ыраазы болду. Алардын жүрөгүндөгү (изги) ниеттерин билди жана аларга тынчтык-бейпилдик түшүрүп, жакынкы жеңиш (Хайбарды каратып алуу) менен сыйлады.]]></translation>
<footnotes></footnotes>
</aya>
<aya number="19">
<translation><![CDATA[Жана (Хайбардан) ала турган көп олжолор (менен сыйлады). Аллах – Кудуреттүү, Даанышман.]]></translation>
<footnotes></footnotes>
</aya>
<aya number="20">
<translation><![CDATA[Аллах силерге (келечекте) ала турган (дагы) көп олжолорду убада кылды. Анан силер үчүн мына бул (Хайбардагы) олжону тездетип берди жана (ушул олжолор) момундар үчүн (Аллахтын Кудуретинен) белги болушу үчүн жана силерди туура жолго баштоосу үчүн (душман) адамдардын колун силерден тосуп койду.]]></translation>
<footnotes></footnotes>
</aya>
<aya number="21">
<translation><![CDATA[Жана башка (олжолор да бар). Силер аларга (азырынча) ээ боло албайсыңар. Аллах аларды (Өз илими менен) ороп (билип) турат. Аллах ар бир нерсеге Кудуреттүү!]]></translation>
<footnotes></footnotes>
</aya>
<aya number="22">
<translation><![CDATA[Эгер (Худайбияда) каапырлар силерге согуш ачса да, өздөрү артка качып жөнөшмөк. Анан (эч бир) дос-жардамчы таппай калышат.]]></translation>
<footnotes></footnotes>
</aya>
<aya number="23">
<translation><![CDATA[(Бул) илгертеден бери келе жаткан Аллахтын Жолу. Сен Аллахтын Жолун эч өзгөртө албайсың!]]></translation>
<footnotes></footnotes>
</aya>
<aya number="24">
<translation><![CDATA[Жана (Аллах) Меккенин (чекарасынын) ичинде, силерди алардан үстөм кылып койсо да, силердин колуңарды алардан, алардын колун силерден тыйып койду.[1] Аллах жасаган ишиңерди Көрүүчү!]]></translation>
<footnotes><![CDATA[[1] Худайбияда мусулмандардын жолун сексен чакты мушрик атчандары тосуп чыгышат. Албетте, бир жарым миңге жакын мусулмандар алардан үстөм-жогору эле. Бирок, өз ара кол салышуу болбоду.]]></footnotes>
</aya>
<aya number="25">
<translation><![CDATA[Алар каапыр болгон, силерди «Аль-Харам» мечитинен тоскон жана туткундалган белек-курмандык жаныбарларды да союлчу жайына жетип барышынан тоскон адамдар. Эгерде (Мекке мушриктеринин арасында) силер тааныбаган момун эркектер, момун аялдар бар болбогондо, аларды тааныбай басып кирсеңер (жана өлтүрүп койсоңор) алар себептүү силерге күнөө жетип калбаганда (Аллах Меккеге күч менен киришиңерге уруксат бермек. Бирок,) Аллах каалаган (момун) пенделерин Өз ырайымынын астына калкалашы үчүн (согушка уруксат бербеди). Эгер (Меккедеги ыймандуулар өзүнчө) бөлүнүп турса, алардан (Мекке элинен) каапыр болгондорун (силердин колуңар менен) катуу азаптаган болоор элек.]]></translation>
<footnotes></footnotes>
</aya>
<aya number="26">
<translation><![CDATA[Ошондо, каапырлар жүрөктөрүнө жахилия кызуу кандуулугун салганда, Аллах Өз пайгамбарына жана момундарга бейпилдигин түшүрдү жана аларга такыба келмесин (бекем) кармоого буюрду. Алар бул сөзгө акысы көбүрөөк жана ылайыгыраак болчу. Аллах ар бир нерсени Билүүчү![1]]]></translation>
<footnotes><![CDATA[[1] Мушриктер пайгамбар саллаллоху алайхи ва салламдын алдына келишим түзгөнү келип, пайгамбарыбыз өзүнүн катчысына «Бисмиллаахир Рахмаанир Рахиим» деп жаздырганда мушриктердин өкүлү Сухайл кызаңдап: «Жок, биз мындай сөздү билбейбиз! Ата-бабаларыбыздай эле «Бисмикаллаахум» деп жаз!» - дейт. Ошондой эле, келишимдеги "Аллахтын элчиси" деген сөздү алып салуусун көшөрүп талап кылат. Алар канчалык кызуу кандуулукка алдырган сайын, пайгамбарыбыз ошончолук салабаттуулук менен талаптарды кабыл алат. Аяттагы "такыба сөзү" - бул ыйман келмеси. Мусулмандар ыйман келмесин жүрөктөрүнө бекем сактаганы үчүн гана мындай орой мамилеге сабыр кылып турушту. Улук пайгамбар аларды ушуга ылайык кылып тарбиялаган болчу.]]></footnotes>
</aya>
<aya number="27">
<translation><![CDATA[Аллах Өз пайгамбарынын чын түшүн оңунан келтирди.[1] (Оо, момундар!) Силер Аллах кааласа, албетте тынчтык-бейпилдик менен, чачыңарды кырдырткан жана кыскарттырган абалда, эч коркпой «Аль-Харам» мечитине киресиңер. (Аллах) силер билбеген нерсени билди жана (азырынча силерге) андан (Меккеге кирүүдөн) башка жакын жеңишти (Хайбарды багынтууну) берди.]]></translation>
<footnotes><![CDATA[[1] Пайгамбарыбыз Мединада көргөн түшүндө сахабалары менен чачтарын кырдырып жана кыскартып, тынчтык-бейпилдик менен Каабаны тооп кылып жүрүшүптүр. Ушул түштүн негизинде (пайгамбарлардын түшү - вахий болуп саналат) умра ибадатына сахабаларын баштап келген болчу. Бирок, был жылкысында кирбей, кайтып кетүү шарты келишимге жазылганы менен, Аллах таала Өз пайгамбарына көргөзгөн түшүн бир жылдан кийин оңунан берип, мусулмандар Меккени фатх кылышат.]]></footnotes>
</aya>
<aya number="28">
<translation><![CDATA[«Ал Өз пайгамбарын туура жол жана Акыйкат Дин менен, аны бардык диндерден жогору кылуу үчүн жиберди. Аллах жетиштүү Күбө!»]]></translation>
<footnotes></footnotes>
</aya>
<aya number="29">
<translation><![CDATA[Мухаммад – Аллахтын элчиси! Аны менен бирге (сахаба) болгон кишилер каапырларга катуу-өктөм, бири-бирине боорукер! Сен аларды рукуу-сажда кылган абалында Аллахтан пазилет жана ыраазычылык сурап жаткандарын көрөсүң. Алардын жүздөрүндө сажданын белгилери бар. Бул алардын Тоораттагы сыпаттары. Ал эми, алардын Инжилдеги сыпаттары - өзүнөн көп шак-бутак чыгарып, кубаттанып, анан (ал бутактар) жоон болуп, анан денесин кере түздөп, дыйкандарды таң калтырган дарак сыяктуу. (Бул мисал) каапырлардын көңүлүн чөктүрүү үчүн. Аллах алардын арасынан ыйман келтирип, салих амал кылган момундарга (күнөөлөрүн) кечирүүнү жана улук соопту убада кылды.]]></translation>
<footnotes></footnotes>
</aya>
</sura>
<sura number="49">
<aya number="1">
<translation><![CDATA[Оо, ыйман келтирген пенделер! Аллахтын жана пайгамбарынын алдында (бир иш же сөз менен) жулунбагыла! Жана Аллахтан корккула! Чынында Аллах - Угуучу, Билүүчү!]]></translation>
<footnotes></footnotes>
</aya>
<aya number="2">
<translation><![CDATA[Оо, ыйман келтирген пенделер! Добушуңарды пайгамбардын добушунан бийик көтөрбөгүлө! Билбестиктен улам (сооптуу) ишиңер «күйүп кетпеши» үчүн, бири-бириңерге кыйкырып сүйлөгөндөй ага (пайгамбарга) кыйкырып сүйлөбөгүлө!]]></translation>
<footnotes></footnotes>
</aya>
<aya number="3">
<translation><![CDATA[Чынында, Аллахтын элчисинин алдында добушун төмөндөткөн адамдар гана, Аллах алардын жүрөктөрүн такыбалык үчүн сынаган (жана сыноодон өткөн) кишилер. Аларга (Аллах тарабынан) кечирим жана улук сооп бар!]]></translation>
<footnotes></footnotes>
</aya>
<aya number="4">
<translation><![CDATA[(Оо, Мухаммад), сага бөлмөлөрдүн артынан кыйкырган кишилердин көпчүлүгү акылын иштетпеген адамдар.]]></translation>
<footnotes></footnotes>
</aya>
<aya number="5">
<translation><![CDATA[Эгер алар, сен чыкканга чейин сабыр кылып турушканда өздөрүнө жакшы болмок. (Бирок), Аллах - Кечирүүчү, Боорукер.]]></translation>
<footnotes></footnotes>
</aya>
<aya number="6">
<translation><![CDATA[Оо, ыйман келтирген пенделер! Эгер силерге бир күнөөлүү адам (кандайдыр) кабар алып келсе, наадандык менен (ал жамандаган) коомду кайгы-капага салбашыңар үчүн жана жасаган ишиңерге бушайман болуп калбашыңар үчүн жакшылап (чын-төгүнүн) териштиргиле.]]></translation>
<footnotes></footnotes>
</aya>
<aya number="7">
<translation><![CDATA[Жана билип алгыла, силердин араңарда Аллахтын элчиси бар! Эгер ал көпчүлүк иштерде силерге моюн сунса, кыйналып каласыңар![1] Бирок Аллах силерге ыйманды жакшы көргөзүп, аны менен жүрөгүңөрдү кооздоп койду жана силерге каапырчыкты, күнөөнү, (Өзүнө) каршы чыгууну жаман көргөздү. Ушул (сыпаттагы) адамдар гана, туура жолдогу кишилер!]]></translation>
<footnotes><![CDATA[[1] Себеби, пайгамбардын сөзү - бул вахий. Өз кезегинде вахий - бул Аллахтын илими. Аллах инсанияттын өтмүшүн, келечегин жана психологиялык, физиологиялык абалдарын эң жакшы билет. Анткени, Өзү жараткан. Андыктан, пайгамбардын сөзүнө моюн сунганда гана элдер дүйнөдө кыйналбай өмүр сүрөт.]]></footnotes>
</aya>
<aya number="8">
<translation><![CDATA[Аллах тарабынан (берилген) пазилет жана нээмат (ушул). Аллах - Билерман, Даанышман!]]></translation>
<footnotes></footnotes>
</aya>
<aya number="9">
<translation><![CDATA[Эгерде момундардан эки тайпасы өз ара согушуп калса, экөөнүн арасын оңдогула! Эгерде экөөсүнөн бири экинчисине зулум кылса, силер зулум кылганына каршы, Аллахтын буйругуна кайтканга чейин согушкула! Эгер (тообо кылып, Аллахтын өкүмүнө) кайтса, экөөсүнүн арасын адилеттик менен оңдоп (жараштырып) койгула! Жана (колуңардан келишинче) адилет кылгыла! Аллах адил адамдарды сүйөт.]]></translation>
<footnotes></footnotes>
</aya>
<aya number="10">
<translation><![CDATA[Чынында, (бардык) момундар – бир туугандар! Бир тууганыңардын арасын оңдогула! Жана Аллахтан корккула! Ажеп эмес, ырайымына арзысаңар!]]></translation>
<footnotes></footnotes>
</aya>
<aya number="11">
<translation><![CDATA[Оо, ыйман келтирген пенделер! Эч бир эл башка элди мазактабасын! Алар (мазакталгандар) булардан жакшыраак болуп калуусу толук мүмкүн. Жана эч бир аялдар башка аялдарды шылдыңдабасын, алар булардан жакшыраак болуп калышы мүмүкүн. Өзүңөрдү-өзүңөр (жаман) ылакаптар менен мыскылдабагыла! Ыймандын артынан бузук ысым (менен аталуу) кандай жаман! Ал эми, кимде-ким тообо кылбаса, алар залымдар!]]></translation>
<footnotes></footnotes>
</aya>
<aya number="12">
<translation><![CDATA[Оо, ыйман келтиргендер! Күмөнчүл болуудан сактангыла! Чынында кээ бир күмөндөр күнөө.[1] Жана бири-бириңерди аңдыбагыла жана бири-бириңерди кыйбат кылбагыла! Силерден бириңер өз бир тууганынын этин жегенди жактырабы?![2] Жактырбайсыңар го! Аллахтан корккула! Чынында, Аллах тооболорду Кабылдоочу, Боорукер!]]></translation>
<footnotes><![CDATA[[1] Күмөн эки түргө бөлүнөт: 1) жакшылыкка жоромолдоп күмөн кылуу, 2) жамандыкка жоруп шек саноо. Бул аятта Аллах бизди экинчисинен кайтарууда.
[2] Ислам боюнча кыйбат кылуу өз бир тууганынын этин жеген менен барабар!]]></footnotes>
</aya>
<aya number="13">
<translation><![CDATA[Оо, адамдар! Биз силерди бир эркек жана бир аялдан (Адам ата менен Обо энеден) жаратып, өз-ара таанышып-билишиңер үчүн улуттарга, урууларга (бөлүп) койдук. Аллахтын назарында силердин эң улугуңар – такыбалуураак болгонуңар. Аллах чынында, Билүүчү, Кабардар!]]></translation>
<footnotes></footnotes>
</aya>
<aya number="14">
<translation><![CDATA[Бедуиндер: «Биз ыймандуубуз» - дешет. Айткын: «Ыймандуу эмессиңер, бирок «Исламга кирдик» – дегиле. Ыйман силердин жүрөгүңөргө толук жете элек».[1] Жана эгер Аллахка жана Анын элчисине моюн сунсаңар, Ал силердин амалыңардан эч нерсени кемитпейт. Чынында, Аллах – Кечиримдүү, Ырайымдуу.]]></translation>
<footnotes><![CDATA[[1] Жүрөгүнө ыйман толук уялаган адамдар бири-бирине аңчы-тыңчылык кылбайт, кыйбат-ушак сүйлөбөйт, мыскылдабайт, Аллах менен пайгамбардын сөзүнүн алдында тек гана моюн сунуп турат.]]></footnotes>
</aya>
<aya number="15">
<translation><![CDATA[Албетте, Аллахка жана Анын элчисине ыйман келтирип, андан (өз ыйманынан) шек санабаган жана Аллахтын жолунда малдары, жандары менен жихад кылган адамдар гана (ыйманында) чынчыл кишилер.]]></translation>
<footnotes></footnotes>
</aya>
<aya number="16">
<translation><![CDATA[(Оо, Мухаммад, акылысыз адамдарга) айткын: «Аллахка диниңерди билдирип койоюн дедиңерби? Аллах асмандардагы жана жердеги (бардык) нерселерди (ошонун арасында силердин жүрөгүңөрдөгү ой-максаттарыңарды да) билет. Жана Аллах - бардык нерселерди Билүүчү».]]></translation>
<footnotes></footnotes>
</aya>
<aya number="17">
<translation><![CDATA[Алар сага өздөрүнүн мусулман болгондуктарын милдет (колко) кылышат. Айткын: «Исламга киргениңерди колко кылбагыла! Тескерисинче, Аллах силерди туура жолго баштаганын колко кылат, эгер (ыйманыңарда) чынчыл болсоңор».]]></translation>
<footnotes></footnotes>
</aya>
<aya number="18">
<translation><![CDATA[Чынында Аллах асмандардагы жана Жердеги кайыптарды билет. Аллах силер жасаган иштерди Көрүүчү.]]></translation>
<footnotes></footnotes>
</aya>
</sura>
<sura number="50">
<aya number="1">
<translation><![CDATA[Каф.[1] Улук Куранга ант!]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[(Курайштык) каапырлар (Курандын улуктугун баалоонун ордуна) тескерисинче, аларга өздөрүнүн эле арасында жүргөн (адам) эскертүүчү-пайгамбар (болуп) келгенине таң калып (мындай) дешти: «Бул кызык нерсе го?!]]></translation>
<footnotes></footnotes>
</aya>
<aya number="3">
<translation><![CDATA[Эмне, биз өлүп (чирип) топурак болуп калсак (деле кайра тирилебизби?) Бул – өтө алыс (мүмкүн эмес) кайтуу!»]]></translation>
<footnotes></footnotes>
</aya>
<aya number="4">
<translation><![CDATA[Биз, жер алардан (алардын денелеринен «жеп») кемиткен нерсени билдик. Жана Биздин алдыбызда (бардык нерсенин илимин Өзүндө) сактоочу Китеп (Лавхул Махфуз) бар.[1]]]></translation>
<footnotes><![CDATA[[1] Аллах Лавхул Махфузга жазган Өзүнүн илими менен бардык нерселердин катарында мүрзөгө коюлган дененин чирип, топурак болуп, жер анын канча бөлүгүн «жеп» салганынан өйдө билип турат.]]></footnotes>
</aya>
<aya number="5">
<translation><![CDATA[Жок! Аларга Акыйкат (Куран) келген учурда «жалган» деп айтышкан. Алар (Куран жөнүндө) туруксуз пикирде болушту.[1]]]></translation>
<footnotes><![CDATA[[1] Акыйкатты жалганга чыгаруу үчүн алар оболу пайгамбарыбызды «сыйкырчы» дешти, анан эле пикирлерин өзгөртүп, «акын» дешти. Арадан көп өтпөй эле «жинди» деп доомат коюшту. Бирок, Мухаммад саллаллоху алайхи ва саллам окуган Куран не сыйкырга, не ырга окшосо кана! Эгер жиндилер ошондой маанилүү сүйлөсө, ал сөздү сүйлөй албаган соолорду эмне деп айтса болот?! Кыскасы, Акыйкатка каршы болгон адамдар ар кайсы заманда болбосун ошолор сыяктуу түрлөнүп турат. Себеби, өзгөргүс, түрлөнгүс акыйкат бирөө эле. Ал – Курани Карим!]]></footnotes>
</aya>
<aya number="6">
<translation><![CDATA[Алар үстүндөгү асманга (акыл көзү менен) карашпайбы?! Биз аны (түркүгү жок) куруп, (жылдыздар менен) кооздоп койдук. Анын жарака-тешиги да жок.]]></translation>
<footnotes></footnotes>
</aya>
<aya number="7">
<translation><![CDATA[Биз жерди да кең-кенен кылып (жаратып), ага тоолорду таштап, анын үстүндө ар түрдүү сонун жуптарды өндүрүп-өстүрдүк.]]></translation>
<footnotes></footnotes>
</aya>
<aya number="8">
<translation><![CDATA[(Аллахка) кайтуучу ар бир пенде үчүн эскерме жана сабак болсун деп]]></translation>
<footnotes></footnotes>
</aya>
<aya number="9">
<translation><![CDATA[Жана Биз асмандан берекелүү суу түшүрүп, аны менен бак-дарактарды, жыйнап алынуучу дандарды өстүрдүк.]]></translation>
<footnotes></footnotes>
</aya>
<aya number="10">
<translation><![CDATA[Бутактары мөмөлөгөн бийик курмаларды дагы (өстүрдүк),]]></translation>
<footnotes></footnotes>
</aya>
<aya number="11">
<translation><![CDATA[пенделерге ырыскы болсун деп. Жана ал (суу-жамгыр) менен өлүк шаарларды тирилттик. (Кайра тирилип, мүрзөлөрдөн) чыгуу ушул сыяктуу болот.]]></translation>
<footnotes></footnotes>
</aya>
<aya number="12">
<translation><![CDATA[Алардан (Мекке мушриктеринен) мурун Нухтун коому, кудук элдери жана Самуд коому (пайгамбарларын) «жалганчы» дешкен.]]></translation>
<footnotes></footnotes>
</aya>
<aya number="13">
<translation><![CDATA[Аад коому, Фараон, Луттун (каапыр) бир туугандары дагы.]]></translation>
<footnotes></footnotes>
</aya>
<aya number="14">
<translation><![CDATA[Токой элдери жана Тубба коому дагы «жалганчы» дешкенде...(алардын үстүнө) Менин (азап жөнүндөгү) убадам чындап келди.]]></translation>
<footnotes></footnotes>
</aya>
<aya number="15">
<translation><![CDATA[Эмне, Биз абалкы жаратууда алсыздык кылган белек? Тескерисинче, алар (Мекке мушриктери) жаңыдан (экинчи ирет) жаратуудан күмөндө болушту.]]></translation>
<footnotes></footnotes>
</aya>
<aya number="16">
<translation><![CDATA[Инсанды Биз жаратканбыз жана анын напсиси азгыра турган нерселерди да Өзүбүз билебиз. Биз ага күрөө тамырынан да жакынбыз.[1]]]></translation>
<footnotes><![CDATA[[1] Аллах Өзүнүн илими менен ар дайым инсандын жанында. Же болбосо, инсан ар дайым Аллах тааланын илиминде-көзөмөлүндө, байкоосунда.]]></footnotes>
</aya>
<aya number="17">
<translation><![CDATA[Анткени, (инсандын) оң жана сол тарабында (Биз жиберген) эки кабыл алуучу (периште) олтурат.[1]]]></translation>
<footnotes><![CDATA[[1] Бири инсандын жакшы сөздөрүн, иштерин жазса, экинчиси (сол жактагысы) жаман сөздөрүн, жаман иштерин жазат.]]></footnotes>
</aya>
<aya number="18">
<translation><![CDATA[Кандай гана сөз сүйлөбөсүн, анын алдында күзөтчү (периште) турат.]]></translation>
<footnotes></footnotes>
</aya>
<aya number="19">
<translation><![CDATA[(Эй, күнөөкөр адам!) Өлүм масчылыгы Акыйкатта (мына башыңа) келди! Сен качып жүргөн нерсе – ушул!]]></translation>
<footnotes></footnotes>
</aya>
<aya number="20">
<translation><![CDATA[Жана (мынакей), Сур (кернейи) да тартылды. Бул - убада кылынган Күн.]]></translation>
<footnotes></footnotes>
</aya>
<aya number="21">
<translation><![CDATA[Жана ар бир жан (ээси) бир айдоочу жана бир күбө болуучу (периштенин) коштоосунда (сурак майданына) келди.]]></translation>
<footnotes></footnotes>
</aya>
<aya number="22">
<translation><![CDATA[(Эй, Акыретти жалган деген пенде!) Сен мындан капылетте (кайдыгер) болчусуң. Анан Биз сенин (кайдыгерлик) пардаңды ачып салдык. Мына эми, бүгүн сенин көздөрүң (аябай) өткүр![1]]]></translation>
<footnotes><![CDATA[[1] Бул дүйнөдө инсан капылетте (уйкуда) жүрө берген. Кыямат, кайра тирилүү, эсеп берүү деген нерселерди ойлоп да койгон эмес. Анан... Исрафил периште Сур деген кернейин тартканда... капыстан кайра тирилип, эки периштенин коштоосунда сурак майданына келип калыптыр! Дүйнөдөгү капылет пардасы заматта көзүнөн сыдырылып, ары жактагы тозок азабын көрүп, көздөрү андан бетер ачылат. Кыяматтын чын экенин түшүнөт. Бирок, эми түшүнгөндүн пайдасы не?!]]></footnotes>
</aya>
<aya number="23">
<translation><![CDATA[Жана анын (бул дүйнөдөгү) коштоочу периштеси айтты: «Бул (каапырдын жасаган иштеринин тизме китеби) менин алдымда даяр». (Анан коштогон эки периштеге айтылды):]]></translation>
<footnotes></footnotes>
</aya>
<aya number="24">
<translation><![CDATA[«Тозокко таштагыла, (чындыкты) четке каккан ар бир каапырды,]]></translation>
<footnotes></footnotes>
</aya>
<aya number="25">
<translation><![CDATA[чектен ашып, (Акыреттен) шектенген жана жакшы (сооп) иштерге бут тоскондорду!]]></translation>
<footnotes></footnotes>
</aya>
<aya number="26">
<translation><![CDATA[Алар Аллахка кошуп, башка кудай жасап алган адамдар! Аларды катуу азапка таштагыла!»]]></translation>
<footnotes></footnotes>
</aya>
<aya number="27">
<translation><![CDATA[Анын коштоочу шайтаны[1] айтты: «Оо, Рабби! Муну мен (Сага) каршы жолго баштабадым. Бирок, өзү алыс адашууда болгон».]]></translation>
<footnotes><![CDATA[[1] Бул дүйнөдө ар бир инсанды коштоп жүргөн шайтаны бар. Ал шайтандын бийлиги ыклас менен ыйман келтирген адамдарга өтпөйт. Ал эми, ыймандан качкан адамдарды көп жамандыктарга баштайт.]]></footnotes>
</aya>
<aya number="28">
<translation><![CDATA[(Аллах) айтты: «Менин алдымда талашпагыла! Мен силерге Өзүмдүн (тозок жөнүндөгү) кабарымды мурда айтканмын.]]></translation>
<footnotes></footnotes>
</aya>
<aya number="29">
<translation><![CDATA[Менин Сөзүм өзгөрбөйт жана Мен пенделерге зулумдук кылуучу эмесмин!»]]></translation>
<footnotes></footnotes>
</aya>
<aya number="30">
<translation><![CDATA[Ошол күнү Биз тозокко: «(Каапырларга) толдуңбу?» - дейбиз. Ал: «Дагы барбы?» - дейт.]]></translation>
<footnotes></footnotes>
</aya>
<aya number="31">
<translation><![CDATA[Жана бейиш такыба кишилерге алыс эмес (жерге) алып келинет (жана айтылат:)]]></translation>
<footnotes></footnotes>
</aya>
<aya number="32">
<translation><![CDATA[«Ушул силерге – ар бир (Аллахка) берилген жана (Анын өкүмдөрүн) сактап жүрүүчүлөргө,]]></translation>
<footnotes></footnotes>
</aya>
<aya number="33">
<translation><![CDATA[(жана) кайыптагы Рахмандан корккон, (Раббисине) тообо кылуучу жүрөк менен келген адамдарга убада кылынган нерсе»]]></translation>
<footnotes></footnotes>
</aya>
<aya number="34">
<translation><![CDATA[(Дагы аларга) «Бейишке сак-саламат киргиле! Бул түбөлүктүүлүктүн күнү» - деп айтылат.]]></translation>
<footnotes></footnotes>
</aya>
<aya number="35">
<translation><![CDATA[Аларга анда каалаган нерселери бар. Жана Биздин алдыбызда кошумча (сооп-сыйлыктар да) бар.]]></translation>
<footnotes></footnotes>
</aya>
<aya number="36">
<translation><![CDATA[Биз алардан (Мекке мушриктеринен) мурун нечен-нечен (каапыр) муундарды кыйратканбыз. Алар булардан кубаттуураак болчу. (Балээ келгенде) шаарларда тыркырап, (качканы жай таппай калышты). (Аллахтын азабынан) кача турган жер бар бекен?!]]></translation>
<footnotes></footnotes>
</aya>
<aya number="37">
<translation><![CDATA[Албетте, бул нерседе (соо) жүрөктүү же болбосо сергек абалда кулак салган адамдар үчүн сабактар бар.]]></translation>
<footnotes></footnotes>
</aya>
<aya number="38">
<translation><![CDATA[Биз асмандарды, жерди жана экөөнүн арасындагы нерселерди алты күндүн ичинде (толук) жараттык жана Бизди (эч кандай) чарчоо кармабады.]]></translation>
<footnotes></footnotes>
</aya>
<aya number="39">
<translation><![CDATA[Алардын сөздөрүнө сабырдуу бол! Жана күн чыкканга чейин жана (күн) батаардан мурун Раббиңди даңктап тасбих айт!]]></translation>
<footnotes></footnotes>
</aya>
<aya number="40">
<translation><![CDATA[Дагы түндүн бир бөлүгүндө, саждалардын артынан Ага тасбих айт!]]></translation>
<footnotes></footnotes>
</aya>
<aya number="41">
<translation><![CDATA[Жакын жерден бир жарчы (Исрафил периште Сур кернейи менен ) жар чакырган Күнү ага кулак сал!]]></translation>
<footnotes></footnotes>
</aya>
<aya number="42">
<translation><![CDATA[Ал Күнү (бардык калайык-калк) акыйкат айкырыкты угат. Бул – (мүрзөдөн тирилип) чыгуу Күнү.]]></translation>
<footnotes></footnotes>
</aya>
<aya number="43">
<translation><![CDATA[Чынында (инсаниятка) Биз жашоо бергенбиз жана Өзүбүз жанын алабыз. Жана кайтуу - Өзүбүзгө!]]></translation>
<footnotes></footnotes>
</aya>
<aya number="44">
<translation><![CDATA[«Ошол (Сур тартылган) Күндө аларга (мүрзөлөрдө жаткандарга) жер жарылып, шашкан абалда (чыгып келишет.) Бул чогултуу Биз үчүн өтө жеңил».]]></translation>
<footnotes></footnotes>
</aya>
<aya number="45">
<translation><![CDATA[Алардын эмне деп жатканын Биз эң жакшы билебиз. Сен аларды мажбурлоочу эмессиң.[1] Эми сен Менин коркунучтуу убадаларымдан корккон адамдарды Куран менен эскерт!]]></translation>
<footnotes><![CDATA[[1] Сен болгону бир эскертүүчү пайгамбарсың.]]></footnotes>
</aya>
</sura>
<sura number="51">
<aya number="1">
<translation><![CDATA[(Топуракты) тозгута желген шамалдарга ант!]]></translation>
<footnotes></footnotes>
</aya>
<aya number="2">
<translation><![CDATA[Көп сууга (жамгырга) кош бойлуу болгон булуттарга ант!]]></translation>
<footnotes></footnotes>
</aya>
<aya number="3">
<translation><![CDATA[Жеңил сызып жүрүүчүлөргө (кемелерге) ант!]]></translation>
<footnotes></footnotes>
</aya>
<aya number="4">
<translation><![CDATA[(Аллахтын тапшырмасы менен ааламдык) иштерди бөлүштүрүүчү периштелерге ант!]]></translation>
<footnotes></footnotes>
</aya>
<aya number="5">
<translation><![CDATA[(Оо, пенделер!) Силерге убада кылынган нерсе[1] – бул чындык!]]></translation>
<footnotes><![CDATA[[1] Аллах бизге Өзунун Китебинде Кыямат болушун, ал Күндө ар бир пенде өзүнүн дүйнөлүк жашоосу жөнүндө жооп беришин убада кылган.]]></footnotes>
</aya>
<aya number="6">
<translation><![CDATA[Жана Кыямат сөзсүз болуучу!]]></translation>
<footnotes></footnotes>
</aya>
<aya number="7">
<translation><![CDATA[Кооз-көркөм асманга ант!]]></translation>
<footnotes></footnotes>
</aya>
<aya number="8">
<translation><![CDATA[(Эй, мушриктер) силердин айткан-дегениңер аныгында туруксуз (сөздөр).]]></translation>
<footnotes></footnotes>
</aya>
<aya number="9">
<translation><![CDATA[Андан (Курандан) бурулган адам(ды чындыктан) буруп коюлат.]]></translation>
<footnotes></footnotes>
</aya>
<aya number="10">
<translation><![CDATA[Жалганчыларга өлүм!]]></translation>
<footnotes></footnotes>
</aya>
<aya number="11">
<translation><![CDATA[Алар наадандык толкундарында адашкандар!]]></translation>
<footnotes></footnotes>
</aya>
<aya number="12">
<translation><![CDATA[(Сени сынап, жалганчыга чыгаруу үчүн): «Кыямат Күн качан?» - деп сурашат.]]></translation>
<footnotes></footnotes>
</aya>
<aya number="13">
<translation><![CDATA[Ал Күнү тозокто азап тартышат!]]></translation>
<footnotes></footnotes>
</aya>
<aya number="14">
<translation><![CDATA[(Анан аларга) «Азабыңарды тарткыла! Силер («качан-качан» деп) шаштырган күнүңөр – ушул» (деп айтылат).]]></translation>
<footnotes></footnotes>
</aya>
<aya number="15">
<translation><![CDATA[(Ал эми) такыба кишилер бейиштерде, булактарда,]]></translation>
<footnotes></footnotes>
</aya>
<aya number="16">
<translation><![CDATA[Раббиси берген сыйлыктарды алышып. (Себеби), алар буга чейин (дүйнө жашоосунда) жакшылык (сооп иш) кылуучу болушкан.]]></translation>
<footnotes></footnotes>
</aya>
<aya number="17">
<translation><![CDATA[Алар түндөсү бир аз эле укташкан.]]></translation>
<footnotes></footnotes>
</aya>
<aya number="18">
<translation><![CDATA[Таң мезгилдеринде (намаз окушуп, Раббисинен) кечирим сурашкан.[1]]]></translation>
<footnotes><![CDATA[[1] Садий бул аяттагы «таң мезгилдерин» пенденин дубасы сөзсүз кабыл боло турган, түндүн үчтөн экиси өтүп, үчтөн бири калгандагы убакыт дейт. Анткени, пайгамбарыбыз (с.а.в) көбүнчө дал ушул убакытта «тахажжуд» намазын окуп, Багымдатка чейин дуба-ибадат менен машгул болгон.]]></footnotes>
</aya>
<aya number="19">
<translation><![CDATA[Алардын (адал эмгек менен тапкан) мал-дүйнөсүндө, тилемчилердин жана муктаждардын[1] акысы болгон.]]></translation>
<footnotes><![CDATA[[1] Бул аятта муктаждарды тилемчилерден бөлүп көрсөтүүнүн себеби, кээ бир муктаж момун-мусулмандар жокчулуктан ар канча кыйналса да бирөөдөн бир нерсени сурагандан тартынышат, ыйбаа кылышат. Ал эми, чыныгы бейишке татыктуу байлар ошолордун муктажыдыгын суратпай эле билип, өздөрү алып барып беришет.]]></footnotes>
</aya>
<aya number="20">
<translation><![CDATA[Жерде (андагы жандуу-жансыз макулуктарда) терең ишенген кишилерге (Аллахтын Кудуретине) белгилер бар.]]></translation>
<footnotes></footnotes>
</aya>
<aya number="21">
<translation><![CDATA[Силердин өзүңөрдө да (белгилер бар). Карабайсыңарбы?]]></translation>
<footnotes></footnotes>
</aya>
<aya number="22">
<translation><![CDATA[Асманда силердин ырыскыңар[1] жана силерге убада кылынган нерселер бар.]]></translation>
<footnotes><![CDATA[[1] Анткени, ырыскы деген асмандан түшөт. Инсаниятка жерден чыккан ырыскылардын себепчиси - жамгыр деле асмандан түшөт.]]></footnotes>
</aya>
<aya number="23">
<translation><![CDATA[Асман жана жердин Раббисине ант, (оо, инсандар) албетте ал (Аллахтын Лавхул-Махфуздагы убадасы) силердин сүйлөп жатканыңар сыяктуу эле Акыйкат!]]></translation>
<footnotes></footnotes>
</aya>
<aya number="24">
<translation><![CDATA[(Оо, Мухаммад!) сага Ибрахимдин урматтуу конокторунун кабары келди беле?]]></translation>
<footnotes></footnotes>
</aya>
<aya number="25">
<translation><![CDATA[Бир кезде алар (адам түспөлүндөгү эки периште) ага кирип «Салам» дешти. Ал дагы «салам (эй) бейтааныш кишилер» деди.]]></translation>
<footnotes></footnotes>
</aya>
<aya number="26">
<translation><![CDATA[Анан, сездирбей гана үй-бүлөсүнө барып, семиз музоону(н бышкан этин) алып келди.]]></translation>
<footnotes></footnotes>
</aya>
<aya number="27">
<translation><![CDATA[Аны аларга жакын коюп «Эмнеге жебейсиңер?» деди.]]></translation>
<footnotes></footnotes>
</aya>
<aya number="28">
<translation><![CDATA[Андан соң алардан кооптоно түштү. «Сен коркпогун» – дешти алар жана ага бир аалым перзенттин куш кабарын беришти.]]></translation>
<footnotes></footnotes>
</aya>
<aya number="29">
<translation><![CDATA[Анын (Ибрахимдин) аялы (таңыркап) кыйкырган бойдон, бетине шапаттап, айтты: «Мен туубас кемпирмин го?!».]]></translation>
<footnotes></footnotes>
</aya>
<aya number="30">
<translation><![CDATA[«Раббиң ушундай деди. Ал Бир Өзү гана Даанышман, Билүүчү» - дешти (периштелер).]]></translation>
<footnotes></footnotes>
</aya>
<aya number="31">
<translation><![CDATA[«Оо, элчилер, эмне жумуш менен?» – деди. (Ибрахим)]]></translation>
<footnotes></footnotes>
</aya>
<aya number="32">
<translation><![CDATA[(Периштелер) айтты: «Биз күнөөкөр коомго (Лут коомуна) жиберилдик.]]></translation>
<footnotes></footnotes>
</aya>
<aya number="33">
<translation><![CDATA[Алардын үстүнө чопо-таштарды жаадырыш үчүн,]]></translation>
<footnotes></footnotes>
</aya>
<aya number="34">
<translation><![CDATA[Ал ысырапчылар үчүн Раббиңдин алдында (ар бирине тие турган ташка ысымдары) белгиленип коюлган.]]></translation>
<footnotes></footnotes>
</aya>
<aya number="35">
<translation><![CDATA[Биз ыймандууларды (шаардан) чыгардык.]]></translation>
<footnotes></footnotes>
</aya>
<aya number="36">
<translation><![CDATA[Ал жерде бир гана (Лутка тиешелүү) үйдөн[1] башка мусулмандарды таппадык.]]></translation>
<footnotes><![CDATA[[1] Элдин бардыгы чекеден бузулуп, бачабаз болуп, аялдары да ал ишке кайыл болуп калышкан. Луттун үй-бүлөсүнөн анын аялы бузукларга кошулуп кеткен. Ошондуктан шаардан чыгарылган Луттун үй-бүлөсүнүн арасында ал болгон эмес.]]></footnotes>
</aya>
<aya number="37">
<translation><![CDATA[Жана биз ал жерде катуу азаптан корко турган элдер үчүн (апааттын) белгилер(ин) калтырдык.]]></translation>
<footnotes></footnotes>
</aya>
<aya number="38">
<translation><![CDATA[Муса(нын окуясын)да дагы (азаптан корко турган элдер үчүн) белгилер бар. Бир кезде Биз аны Фараонго анык далил (дин) менен жибердик эле...]]></translation>
<footnotes></footnotes>
</aya>
<aya number="39">
<translation><![CDATA[(Фараон) далысын салып, тескери карады жана: «(Муса) сыйкырчы жана жинди» - деди.]]></translation>
<footnotes></footnotes>
</aya>
<aya number="40">
<translation><![CDATA[Биз аны жана аскерлерин (азап менен) кармап, толкундардын арасына ыргыттык. Ал айыпталган (күнөөкөр) болчу.]]></translation>
<footnotes></footnotes>
</aya>
<aya number="41">
<translation><![CDATA[Жана Аад (окуясын)да (сабак) бар: бир кезде Биз аларга кысыр[1] шамалды жибердик.]]></translation>
<footnotes><![CDATA[[1] "Кысыр" деген сөз бул жерде "пайдасы жок" деген мааниде. Адатта, шамал булуттарды адап келип. жамгыр жаап, пайда келтирет. Ал эми, Аллахтын Аад коомунун үстүнө жиберген шамал аларга зыян алып келди.]]></footnotes>
</aya>
<aya number="42">
<translation><![CDATA[Ал эмнеге тийген болсо, баарын чириген сөөк сыяктуу кылып койду.]]></translation>
<footnotes></footnotes>
</aya>
<aya number="43">
<translation><![CDATA[Жана Самуд (элинин окуясын)да (белги) бар. Бир кезде аларга: «Убактысы келгенге чейин (үч күн дүйнө жыргалынан) пайдаланып калгыла» деп айтылды.[1]]]></translation>
<footnotes><![CDATA[[1] Самуд коому өздөрүнө жиберилген Салих пайгамбарга моюн сунбай, кайра азап жөнүндө эскертүү берсе, "ошол азабың каан келет?" деп келекелешти. Аллахтын буйругу менен аларга "үч күн ичип-жеп, жыргап-куунап алгыла" деп айтылды.]]></footnotes>
</aya>
<aya number="44">
<translation><![CDATA[Алар Аллахтын буйругуна каршы чыгышты. Анан (капыстан) аларды, карап турган абалдарында ач айкырык кармады![1]]]></translation>
<footnotes><![CDATA[[1] Асмандан кулакты тундуруп, жүрөктү жарган ач айкырык келди.]]></footnotes>
</aya>
<aya number="45">
<translation><![CDATA[(Жаткан, олтурган орундарынан) турганга да үлгүрбөй (кыйрап) калышты! Алар жардам берилгендерден болушпады.]]></translation>
<footnotes></footnotes>
</aya>
<aya number="46">
<translation><![CDATA[Биз андан мурун Нух(тун каапыр) коомун да (кыйраткан элек). Алар бузуку коом болгон.]]></translation>
<footnotes></footnotes>
</aya>
<aya number="47">
<translation><![CDATA[Биз асманды Күч-Кудурет менен курдук жана Биз аны кеңейтүүчүбүз.]]></translation>
<footnotes></footnotes>
</aya>
<aya number="48">
<translation><![CDATA[Жерди болсо (төшөк кылып) жазып (жашоого даярдап) койдук. Биз эң жакшы даярдоочубуз!]]></translation>
<footnotes></footnotes>
</aya>
<aya number="49">
<translation><![CDATA[Жана Биз ар бир нерсени жубу менен жараттык. Кана эми, эскерсеңер!]]></translation>
<footnotes></footnotes>
</aya>
<aya number="50">
<translation><![CDATA[(Бардык күнөөдөн) Аллахка гана качкыла! Мен силерге Андан (жиберилген) анык эскертүүчүмүн!]]></translation>
<footnotes></footnotes>
</aya>
<aya number="51">
<translation><![CDATA[Аллах менен бирге (өзүңөргө) башка кудай тутпагыла! Мен силерге Андан (жиберилген) анык эстетүүчүмүн!]]></translation>
<footnotes></footnotes>
</aya>
<aya number="52">
<translation><![CDATA[Ошентип, алардан (Мекке мушриктеринен) мурунку элдерге да (качан) бир пайгамбар келсе, «сыйкырчы» же болбосо «жинди» дешкен.]]></translation>
<footnotes></footnotes>
</aya>
<aya number="53">
<translation><![CDATA[Алар бири-бирине («пайгамбарды укпагыла» деп) осуят калтырышты беле? Жок! (Андай эмес. Болгону) алар(дын бардыгы Аллахка) каршы чыккан элдер.]]></translation>
<footnotes></footnotes>
</aya>
<aya number="54">
<translation><![CDATA[(Оо, Мухаммад), сен алардан жүзүңдү бур! (Алардын күнөөгө батканы үчүн) сен айыптуу эмессиң.]]></translation>
<footnotes></footnotes>
</aya>
<aya number="55">
<translation><![CDATA[Ал эми, (ыймандууларга Раббисин) эстет! Чынында, эскертүү ыймандууларга пайда берет.]]></translation>
<footnotes></footnotes>
</aya>
<aya number="56">
<translation><![CDATA[Мен жин жана инсанды Бир Өзүмө ибадат кылуулары үчүн гана жараттым.[1]]]></translation>
<footnotes><![CDATA[[1] Ошондуктан тарыхта өткөн бардык пайгамбарлар адегенде эле «Аллахка гана ибадат кылгыла! Силерге Андан башка кудай жок» деп даават кылышкан. Бардык пайгамбарлардын каапыр коом менен болгон келишпестиктери ушул эле маселенин үстүндө болгон.]]></footnotes>
</aya>
<aya number="57">
<translation><![CDATA[Мен алардан ырыскы сурабаймын. Мени тамактандырууларын да сурабаймын.[1]]]></translation>
<footnotes><![CDATA[[1] Аллах бизден бир гана нерсени – Өзүнө ыклас менен ибадат кылууну гана сурайт. Ал эми өз кезегинде, биздин ибадаттарыбыздан Аллахка эмес, өзүбүзгө гана пайда кайтат.]]></footnotes>
</aya>
<aya number="58">
<translation><![CDATA[Чынында, Аллахтын Өзү бекем кубат Ээси болгон Ырыскы Берүүчү.]]></translation>
<footnotes></footnotes>
</aya>
<aya number="59">
<translation><![CDATA[Эми, зулум кылган (каапыр) адамдарга болсо, өздөрүнүн (мурунку замандардагы) шериктеринин азабына окшош (түбөлүк) азап бар. (Ал азапты) шаштырбай турушсун!]]></translation>
<footnotes></footnotes>
</aya>
<aya number="60">
<translation><![CDATA[Каапыр адамдар үчүн аларга убада кылынган күндө (Кыяматта) өлүм болсун!]]></translation>
<footnotes></footnotes>
</aya>
</sura>
<sura number="52">
<aya number="1">
<translation><![CDATA[Тур тоосуна ант![1]]]></translation>
<footnotes><![CDATA[[1] «Тур» - бул Синай тоосунун бир аталышы. Муса алейхис салам ушул тоодо Аллах таала менен сүйлөшкөн.]]></footnotes>
</aya>
<aya number="2">
<translation><![CDATA[Жана жазылган Китепке[1] ант.]]></translation>
<footnotes><![CDATA[[1] Бул аяттагы «Китепти» кээ бир тафсирчилер «Лавхул-Махфуз» деп түшүндүрсө, кээ бирөөлөрү «Куран» дешкен.]]></footnotes>
</aya>
<aya number="3">
<translation><![CDATA[Анык-ачык сахипанын (барактын) жүзүнө,]]></translation>
<footnotes></footnotes>
</aya>
<aya number="4">
<translation><![CDATA[Жана Абад Үйгө[1] ант!]]></translation>
<footnotes><![CDATA[[1] Курандагы ысымы «Байтул-Маамур» болгон бул Абад үй жетинчи асманда болуп, анын ичинде ар күн сайын жетимиш миң периште намаз окуйт. Кезек тийбей тизилип тургандардын саны ушунчалык көп болгондуктан бир жолу анда намаз окуган периште эгер дагы кезекке турчу болсо, Кыяматка чейин кезек келбейт.]]></footnotes>
</aya>
<aya number="5">
<translation><![CDATA[Жана бийик тамга (асманга) ант!]]></translation>
<footnotes></footnotes>
</aya>
<aya number="6">
<translation><![CDATA[Жаңы толуп-ташкан деңизге ант!]]></translation>
<footnotes></footnotes>
</aya>
<aya number="7">
<translation><![CDATA[(Оо, Мухаммад) Раббиңдин азабы, албетте болуучу!]]></translation>
<footnotes></footnotes>
</aya>
<aya number="8">
<translation><![CDATA[Аны (эч бир) кайтаруучу жок!]]></translation>
<footnotes></footnotes>
</aya>
<aya number="9">
<translation><![CDATA[Ал Күндө (Кыяматта) асман катуу титирейт.]]></translation>
<footnotes></footnotes>
</aya>
<aya number="10">
<translation><![CDATA[Жана тоолор (мейкиндикте учуп) жүрөт.]]></translation>
<footnotes></footnotes>
</aya>
<aya number="11">
<translation><![CDATA[Ал күнү жалганчыларга өлүм болсун!]]></translation>
<footnotes></footnotes>
</aya>
<aya number="12">
<translation><![CDATA[Алар (өз жалгандарында) чумкуп ойногон эле.]]></translation>
<footnotes></footnotes>
</aya>
<aya number="13">
<translation><![CDATA[Ал күнү алар тозок отуна түртүп киргизилет (анан аларга айтылат:)]]></translation>
<footnotes></footnotes>
</aya>
<aya number="14">
<translation><![CDATA[«Силер жалганга чыгарган тозок – ушул!]]></translation>
<footnotes></footnotes>
</aya>
<aya number="15">
<translation><![CDATA[Эмне, бул сыйкыр бекен! Же силер көрбөй жатасыңарбы?]]></translation>
<footnotes></footnotes>
</aya>
<aya number="16">
<translation><![CDATA[Ага киргиле! Чыдайсыңарбы, чыдабайсыңарбы, силерге баары бир! Силер, аныгында жасаган ишиңердин гана жазасын аласыңар!».]]></translation>
<footnotes></footnotes>
</aya>
<aya number="17">
<translation><![CDATA[Ал эми, (Раббисинен) корккон кишилер бейиштердин жана нээматтардын ичинде.]]></translation>
<footnotes></footnotes>
</aya>
<aya number="18">
<translation><![CDATA[Раббилери берген нээматтардан жыргаган абалда. Жана аларды Раббилери тозок азабынан сактайт.]]></translation>
<footnotes></footnotes>
</aya>
<aya number="19">
<translation><![CDATA[(Аларга) «(Сооптуу) иш кылганыңар үчүн (каалаган нерсеңерден) жегиле жана ичкиле, аш болсун!» (деп айтылат).]]></translation>
<footnotes></footnotes>
</aya>
<aya number="20">
<translation><![CDATA[(Алар бейиштеги дарыялардын жээгинде) катар тизилген сөрүлөрдүн[1] үстүндө жамбаштап жатышат. Биз аларды бакыраң көз «үр» кыздарга үйлөнтүп койобуз.]]></translation>
<footnotes><![CDATA[[1] Тапчандардын.]]></footnotes>
</aya>
<aya number="21">
<translation><![CDATA[Ал эми, ыйман келтирип, урпактары дагы (аларды) ыйман менен ээрчиген адамдарга (бейиште) урпактарын кошобуз. Бирок, алардын (бабалардын) амалдарынан эч нерсе кемитилбейт. Ар бир адам өз ишинин туткуну.[1]]]></translation>
<footnotes><![CDATA[[1] Демек, бейиштеги бабаларды кубантуу үчүн Аллах таала ыйман менен өткөн урпактарды аларга кошот экен, эгер сооп даражалары бабалардай болбосо да. Бирок, мунун мааниси бабалардын сообунан урпактарга алып берилет экен дегенге жатпайт. Тескерисинче "(бабалардын) амалдарынан эч нерсе кемитилбейт". Б.а. сооп алып берилбейт. Анткени, "Ар бир адам өз ишинин туткуну".]]></footnotes>
</aya>
<aya number="22">
<translation><![CDATA[Жана Биз аларды (ар түрдүү) мөмөлөр ошондой эле, каалагандай куш эттери менен ырахаттандырабыз.]]></translation>
<footnotes></footnotes>
</aya>
<aya number="23">
<translation><![CDATA[Алар анда (бейиште шарап толтурулган) чөйчөктөрдү бири-бирине сунушат. Ал шарапта(н) алжыгандык да болбойт, күнөө иштер да болбойт.]]></translation>
<footnotes></footnotes>
</aya>
<aya number="24">
<translation><![CDATA[Аларды(н кызматында седептин ичине) катылган бермет сыяктуу жаш (сулуу) жигиттер айланчыктап турушат.]]></translation>
<footnotes></footnotes>
</aya>
<aya number="25">
<translation><![CDATA[Жана (бейиштегилер) бири-бирине бет маңдай (отуруп) суроо-жооп менен кайрылышты:]]></translation>
<footnotes></footnotes>
</aya>
<aya number="26">
<translation><![CDATA[(Жана мындай) дешти: «Биз илгери (дүйнөдөгү жашообузда) өз элибиздин арасында (Аллах тааладан) коркуучулар элек.]]></translation>
<footnotes></footnotes>
</aya>
<aya number="27">
<translation><![CDATA[Анан бизге Аллах (Ислам менен) жакшылык кылды. Жана бизди тозок азабынан сактап калды.]]></translation>
<footnotes></footnotes>
</aya>
<aya number="28">
<translation><![CDATA[Биз мурда ага (ыклас) дуба кылчу элек. Чынында ал жакшылык кылуучу, Ырайымдуу.]]></translation>
<footnotes></footnotes>
</aya>
<aya number="29">
<translation><![CDATA[(Оо, Мухаммад! Үммөтүңө) эскерткин! Сен Раббиңдин нээматы себептүү бакшы (көзү ачык) да эмессиң, жинди да эмессиң.]]></translation>
<footnotes></footnotes>
</aya>
<aya number="30">
<translation><![CDATA[Же болбосо, алар (мушриктер: «Бул) акын. Анын өлүмүн күтө туралы» - дешеби?]]></translation>
<footnotes></footnotes>
</aya>
<aya number="31">
<translation><![CDATA[Айткын: «Күтө бергиле. Мен да силерге кошулуп (Аллах силерге азап берүүсүн) күтөмүн».]]></translation>
<footnotes></footnotes>
</aya>
<aya number="32">
<translation><![CDATA[Же болбосо алардын «акылдары» ушуга (Куранды жалганга чыгарууга) буюрабы?! Же алар чектен чыккан элби?!]]></translation>
<footnotes></footnotes>
</aya>
<aya number="33">
<translation><![CDATA[Же болбосо, «(Мухаммад) аны (Куранды) оюнан чыгарып сүйлөгөн» - дешеби? Жок! Алар ыйман келтиришпейт!]]></translation>
<footnotes></footnotes>
</aya>
<aya number="34">
<translation><![CDATA[Эгер («Куранды инсан ойлоп чыгарган» деген сөздөрүндө) чынчыл болушса, ага окшогон бир гана сөз алып келишсин?!]]></translation>
<footnotes></footnotes>
</aya>
<aya number="35">
<translation><![CDATA[Же болбосо, алар эч нерсесиз (жаратуучусу жок эле) жаралып калышканбы? Же өздөрү жаратуучубу?[1]]]></translation>
<footnotes><![CDATA[[1] Эгер жаратуучусу жок эле, өзүнөн-өзү жаралып калбаган болсо, жана өздөрү ааламдардын жаратуучусу болбосо, үчүнчү пикир – аларды жалгыз Аллах гана жаратканы чындык болот. Анда эмне үчүн ошол Жаратуучунун Өзүнө сыйынбай жатышат!]]></footnotes>
</aya>
<aya number="36">
<translation><![CDATA[Же болбосо, асмандар менен жерди алар жаратышты беле? Жок! Алар ишенбейт.]]></translation>
<footnotes></footnotes>
</aya>
<aya number="37">
<translation><![CDATA[Же болбосо, Раббиңдин казына-мүлкү алардын колундабы? Же алар (ошол казына-мүлккө) кожоюнбу?[1]]]></translation>
<footnotes><![CDATA[[1] Пайгамбарыбызга түшкөн Куран - Аллах тааланын казына-мүлкүнөн берилген. Алар "Мухаммад пайгамбар эмес" дешет. Эмне, Аллахтын казына-мүлкү алардын колунда болуп, алар бөлүштүрүүчү бекен?!]]></footnotes>
</aya>
<aya number="38">
<translation><![CDATA[Же болбосо, алардын колунда аны менен (асмандагы кайып кабарларды) уга турган шатысы барбы? (Эгер бар болсо) анык далил менен, уккан кишисин алып келишсин!]]></translation>
<footnotes></footnotes>
</aya>
<aya number="39">
<translation><![CDATA[Же болбосо, Ага (Аллах таалага) кыз перзенттер, өздөрүнө уул перзенттерби?![1]]]></translation>
<footnotes><![CDATA[[1] Мушриктер «Периштелер Аллахтын кыздары» дешип, ошол эле учурда өздөрү кыз перзенттерди жаман көрүшкөн. Бул аят алардын ошол ишенимдерине сокку урат.]]></footnotes>
</aya>
<aya number="40">
<translation><![CDATA[Же болбосо, Сен алардан (дин үйрөткөнүң үчүн) акы сурап жатасыңбы? (Анан) Алар (ошол акыны) төлөөдөн кыйналып калышканбы?]]></translation>
<footnotes></footnotes>
</aya>
<aya number="41">
<translation><![CDATA[Же болбосо, алардын алдында кайып (илими) бар бекен жана алар аны жазып алышыптырбы?!]]></translation>
<footnotes></footnotes>
</aya>
<aya number="42">
<translation><![CDATA[Же болбосо, алар (сага каршы бир) амалкөйлүк ойлоп жатышкандыр! Каапырлардын амалдары өздөрүнө зыян болуп кайтат.]]></translation>
<footnotes></footnotes>
</aya>
<aya number="43">
<translation><![CDATA[Же болбосо, алардын Аллахтан башка кудайлары барбы? (Жок!) Аллах алар кошкон ширктен Таза!]]></translation>
<footnotes></footnotes>
</aya>
<aya number="44">
<translation><![CDATA[Эгер алар асмандан (өздөрүнүн башына) түшүп келе жаткан (балээнин) бир бөлүгүн көрсө да, (анын балээ экенин ойлоп да койбостон) «бул түрмөктөлгөн булут» дешет.[1]]]></translation>
<footnotes><![CDATA[[1] Каапырлар ушундай кенебес болушат. Байыркы заманда Аад коомунун үстүнө Аллах асмандан балээ жибергенде да алар: «Бул кара булут, эми бизге жамгыр жаайт» - деп сүйүнгөн. Себеби, алар Аллахтан балээ келет деп күтүшкөн эмес. Эгер Курайш каапырларынын башына да Аллах ошондой балээ жиберчү болсо,алар да ошентишмек.]]></footnotes>
</aya>
<aya number="45">
<translation><![CDATA[(Оо, Мухаммад!) Сен аларды кыйрап калчу күндөрүнө (Кыяматка) жолукканга чейин жөн кой.]]></translation>
<footnotes></footnotes>
</aya>
<aya number="46">
<translation><![CDATA[Ал күнү аларга айлакерликтери пайда бербейт жана аларга жардам да берилбейт.]]></translation>
<footnotes></footnotes>
</aya>
<aya number="47">
<translation><![CDATA[Жана заалым (каапыр) болгон адамдарга мындан (тозоктон) башка азаптар[1] да бар. Бирок алардын көпчүлүгү (муну) билишпейт.]]></translation>
<footnotes><![CDATA[[1] «Тозоктон башка азап» каапырларга ушул дүйнөдө жеткирилген азаптар же болбосо Барзах – мүрзө жашоосундагы азаптар.]]></footnotes>
</aya>
<aya number="48">
<translation><![CDATA[Эми, Раббиңдин өкүмүнө сабыр кыл! Сен Биздин көз алдыбыздасың. Жана (беш убак намазга) турганда, Раббиңе мактоо жана тасбих айт!]]></translation>
<footnotes></footnotes>
</aya>
<aya number="49">
<translation><![CDATA[Түндүн (бир бөлүгүндө) жана да жылдыздар кеткен (таң) мезгилинде дагы Ага тасбих айт!]]></translation>
<footnotes></footnotes>
</aya>
</sura>
<sura number="53">
<aya number="1">
<translation><![CDATA[Батып бара жаткан жылдызга ант![1]]]></translation>
<footnotes><![CDATA[[1] Физиканын «көзү » менен карасак, жылдыз батпайт. Бирок, Куран жөнөкөй адамдардын аң-сезимине багытталганы себептүү ушул сөз колдонулган. Жөнөкөй адамдар жылдыз өз ордунда турса деле, маселен: «жылдыз чыкты», «ай батты» дешет.]]></footnotes>
</aya>
<aya number="2">
<translation><![CDATA[(Эй, Курайш мушриктери!) Силердин жаныңардагы (Мухаммад) адашкан да эмес, азгырылган да эмес.]]></translation>
<footnotes></footnotes>
</aya>
<aya number="3">
<translation><![CDATA[Жана ал абадан (өзүнүн ой-каалоосунан чыгарып) сүйлөбөйт.]]></translation>
<footnotes></footnotes>
</aya>
<aya number="4">
<translation><![CDATA[Алар (ал сүйлөгөн сөздөр - Аллахтан келген) аян-кабарынан башка эмес.]]></translation>
<footnotes></footnotes>
</aya>
<aya number="5">
<translation><![CDATA[Ага (ал кабарды) өтө күч-кубаттуу (Жебирейил периште) үйрөткөн.]]></translation>
<footnotes></footnotes>
</aya>
<aya number="6">
<translation><![CDATA[Көрктүү, кудуреттүү (Жебирейил периште) көтөрүлдү]]></translation>
<footnotes></footnotes>
</aya>
<aya number="7">
<translation><![CDATA[жана жогорку асман мейкиндигинде (асыл кыяпаты менен көрүндү)[1]]]></translation>
<footnotes><![CDATA[[1] Бул аятта улук пайгамбарыбыз улук периштени өзүн асыл кыяпат-шекилинде көргөнү айтылат. Ошого чейин ал пайгамбарыбызга адам түспөлүндө көрүнүп жүргөн.]]></footnotes>
</aya>
<aya number="8">
<translation><![CDATA[Кийин ага (пайгамбарга) өтө жакын келди.]]></translation>
<footnotes></footnotes>
</aya>
<aya number="9">
<translation><![CDATA[Эки жаа бою же андан да жакыныраак.]]></translation>
<footnotes></footnotes>
</aya>
<aya number="10">
<translation><![CDATA[Анан (Аллах анын ортомчулугу менен) Өз пендесине вахий кылды.]]></translation>
<footnotes></footnotes>
</aya>
<aya number="11">
<translation><![CDATA[(Көз) көргөндү көкүрөк тастыктады!]]></translation>
<footnotes></footnotes>
</aya>
<aya number="12">
<translation><![CDATA[(Эй, мушриктер!) Силер ал (Мухаммад) менен, өзү көргөн нерсе жөнүндө талашасыңарбы?[1]]]></translation>
<footnotes><![CDATA[[1] Курайш мушриктери Мухаммад саллаллоху алайхи ва салламдын «Мага Куран аяттарын периште алып келет» деген сөзүнө ишенчү эмес. Анан алар периштелерди ата-бабаларынын кыял-фантазиялары боюнча аял сүрөтүндө элестетип жүрүшкөн жана «Периштелер – Аллахтын кыздары» дешкен. Дал ушул ката пикирден улам, өздөрүнүн кудайлары жөнүндө «Алар Аллахтын кыздары. Мурда периште болушкан» деп аларга аял ысымдарын ыйгарышкан. Маселен, алар «Лат» деп аталган кудайларынын атын «Аллах» сөзүн аялдык мүнөзгө (женский род) оодарып «Ал-Лат» деп жасап алышкан. Ушул эле ыкма менен Аллахтын «Маннан» деген ысымынан «Манат» деген кудайынын атын, «Азиз» деген ысымын аялчага оодарып, «Узза» деген кудайларынын ысымын жасап алышкан.]]></footnotes>
</aya>
<aya number="13">
<translation><![CDATA[(Мухаммад) аны (Жебрейилди) экинчи ирет дагы көрдү.]]></translation>
<footnotes></footnotes>
</aya>
<aya number="14">
<translation><![CDATA[«Сидратул мунтахаанын»[1] алдында.]]></translation>
<footnotes><![CDATA[[1] «Сидратул мунтаха». Мааниси «Эң акыркы дарак». Пайгамбарыбыз дагы Мээражга чыкканда ошол жерден кайткан.]]></footnotes>
</aya>
<aya number="15">
<translation><![CDATA[«Маьваа» бейиши ошол дарактын алдында.]]></translation>
<footnotes></footnotes>
</aya>
<aya number="16">
<translation><![CDATA[Капыстан (Аллахтын буйругу менен) «Сидрат» дарагын бир улук нерсе ороп калды.[1]]]></translation>
<footnotes><![CDATA[[1] Эмне орогонун бир Аллах билет.]]></footnotes>
</aya>
<aya number="17">
<translation><![CDATA[(Мухаммаддын) көз(ү) четке бурулбады жана (буюрулган нерсени көрүүдөн) четтебеди.]]></translation>
<footnotes></footnotes>
</aya>
<aya number="18">
<translation><![CDATA[Ал (Мээраж түнүндө) Раббисинин (Кудуретинин) чоң белгилерин анык көрдү.]]></translation>
<footnotes></footnotes>
</aya>
<aya number="19">
<translation><![CDATA[«Лат» менен «Уззага» карабайсыңарбы?]]></translation>
<footnotes></footnotes>
</aya>
<aya number="20">
<translation><![CDATA[«Манатка» дагы, алардын үчүнчүсү.[1]]]></translation>
<footnotes><![CDATA[[1] Бул «кудайлар» силерге пайда же зыян жеткире алабы?!]]></footnotes>
</aya>
<aya number="21">
<translation><![CDATA[Өзүңөргө уул, Ага кыз перзентпи?![1]]]></translation>
<footnotes><![CDATA[[1] Бул аятты кененирээк түшүнүү үчүн 12-аяттын түшүндүрмөсүнө кайрылыңыз.]]></footnotes>
</aya>
<aya number="22">
<translation><![CDATA[Анда бул бөлүштүрүү абдан чоң ката!]]></translation>
<footnotes></footnotes>
</aya>
<aya number="23">
<translation><![CDATA[Алар өзүңөр жана ата-бабаңар (оюнан чыгарып) атап алган ысымдардан башка эмес. Аллах аларга далил түшүрбөгөн. Алар күмөндү жана напси каалаган нерселерди гана ээрчип жатышат. Аларга Раббиси тарабынан туура жол келген болчу.]]></translation>
<footnotes></footnotes>
</aya>
<aya number="24">
<translation><![CDATA[Же инсан каалаганын жасай береби?!]]></translation>
<footnotes></footnotes>
</aya>
<aya number="25">
<translation><![CDATA[Акырет дагы Дүйнө дагы Аллахга таандык.]]></translation>
<footnotes></footnotes>
</aya>
<aya number="26">
<translation><![CDATA[Асмандарда канча периште болсо, Аллах Өзү каалаган жана ыраазы болгон пендесине уруксат бермейинче, алардын шапаатынан эч пайда жок!]]></translation>
<footnotes></footnotes>
</aya>
<aya number="27">
<translation><![CDATA[Чынында, акыретке ыйман келтирбеген адамдар периштелерди аял аттары менен аташат.]]></translation>
<footnotes></footnotes>
</aya>
<aya number="28">
<translation><![CDATA[Алардын илими жок. Күмөндү гана ээрчишет. Ал эми, күмөн деген эч качан акыйкаттын ордун баса албайт.]]></translation>
<footnotes></footnotes>
</aya>
<aya number="29">
<translation><![CDATA[Эми сен Биздин зикирибизден жүз бурган жана дүйнө жашоосун гана каалаган адамдардан түңүл.]]></translation>
<footnotes></footnotes>
</aya>
<aya number="30">
<translation><![CDATA[Алардын илимден жеткен чеги – ушул. Раббиң Өзүнүн Жолунан ким адашып кеткенин жана ким туура жол тапканын билип турат.]]></translation>
<footnotes></footnotes>
</aya>
<aya number="31">
<translation><![CDATA[Күнөө жасагандарды кылмышына жараша жазалоо жана сооп иш жасагандарды анысынан жакшыраак (бейиш) менен сыйлоо үчүн асмандардагы жана жердеги бардык нерселер Аллахка таандык.]]></translation>
<footnotes></footnotes>
</aya>
<aya number="32">
<translation><![CDATA[Майда күнөөлөрдөн башка өтө бузук жана чоң күнөөлөрдөн сактанган кишилер үчүн Раббиңдин кечирими кенен.[1] Ал силерди жерден жараткан кезди да, энеңердин курсагындагы ымыркай кезиңерди да эң жакшы билет. Өзүңөрдү актабай эле койгула. Аллах такыбаларды да эң жакшы билет.]]></translation>
<footnotes><![CDATA[[1] «Бузук жана чоң күнөө» - бул Куранда жаза берүү белгиленген күнөөлөр.]]></footnotes>
</aya>
<aya number="33">
<translation><![CDATA[Сен (акыйкаттан) бурулуп кеткендерди көрбөй жатасыңбы?]]></translation>
<footnotes></footnotes>
</aya>
<aya number="34">
<translation><![CDATA[Алар аз гана (садака) беришет жана токтоп калышат.]]></translation>
<footnotes></footnotes>
</aya>
<aya number="35">
<translation><![CDATA[Же алардын алдында көрүп турган кайып илими барбы?![1]]]></translation>
<footnotes><![CDATA[[1] Б. а. алар «Эгер көп садака кылсам кемип каламын» деп ойлошобу? Келечек – кайып. Аны Аллахтан башка эч ким билбейт.]]></footnotes>
</aya>
<aya number="36">
<translation><![CDATA[Же ага Мусанын (Тоорат) сахипасындагы кабарлар жетпегенби?]]></translation>
<footnotes></footnotes>
</aya>
<aya number="37">
<translation><![CDATA[(Аллахтын буйругуна) опаа кылган Ибрахимдин (барактарынын) кабарычы?]]></translation>
<footnotes></footnotes>
</aya>
<aya number="38">
<translation><![CDATA[(Аларда) «Эч бир жан башканын күнөөсүнө жооп бербейт]]></translation>
<footnotes></footnotes>
</aya>
<aya number="39">
<translation><![CDATA[Жана ар бир инсанга өз аракетинен башка(нын сообу) болбойт» (деп жазылган).]]></translation>
<footnotes></footnotes>
</aya>
<aya number="40">
<translation><![CDATA[Анын арекети жакында (Кыяматта) көргөзүлөт.]]></translation>
<footnotes></footnotes>
</aya>
<aya number="41">
<translation><![CDATA[Кийин өзүнө ылайык жазасы (же сыйлыгы толук) берилет.]]></translation>
<footnotes></footnotes>
</aya>
<aya number="42">
<translation><![CDATA[Чынында, (бардык калк-калайык) акыры Раббиңе кайтат.]]></translation>
<footnotes></footnotes>
</aya>
<aya number="43">
<translation><![CDATA[Күлдүргөн да, ыйлаткан да Анын Өзү.]]></translation>
<footnotes></footnotes>
</aya>
<aya number="44">
<translation><![CDATA[Өлтүргөн да, тирилткен да Анын Өзү.]]></translation>
<footnotes></footnotes>
</aya>
<aya number="45">
<translation><![CDATA[Эркек-аял – эки жупту жараткан да Анын Өзү.]]></translation>
<footnotes></footnotes>
</aya>
<aya number="46">
<translation><![CDATA[(Жатындарга) атырылган бел суудан!]]></translation>
<footnotes></footnotes>
</aya>
<aya number="47">
<translation><![CDATA[Экинчи ирет (кайрадан) жаратыш да Анын иши.]]></translation>
<footnotes></footnotes>
</aya>
<aya number="48">
<translation><![CDATA[Жана (каалаганын) беймуктаж, бай кылган да Анын Өзү.]]></translation>
<footnotes></footnotes>
</aya>
<aya number="49">
<translation><![CDATA[(Мушриктер сыйынган) Шиъранын[1] Раббиси да Анын Өзү.]]></translation>
<footnotes><![CDATA[[1] «Шиъра» - «Сириус» жылдызы. Ушул гана жылдыздын мисалында асмандагы бардык нерселер Аллахтын мүлкү экени айтылууда.]]></footnotes>
</aya>
<aya number="50">
<translation><![CDATA[Абалкы Аад коомун кыйраткан да Анын Өзү.]]></translation>
<footnotes></footnotes>
</aya>
<aya number="51">
<translation><![CDATA[Самудду дагы (эч кимисин) калтырбай.]]></translation>
<footnotes></footnotes>
</aya>
<aya number="52">
<translation><![CDATA[Буга чейин Нух коомун да кыйраткан. Себеби алар чектен чыккан залым коом болушкан.]]></translation>
<footnotes></footnotes>
</aya>
<aya number="53">
<translation><![CDATA[«Муьтафика» (деп аталган Лут коомунун шаарларын астын-үстүн) оодарган да (Бир Өзү).]]></translation>
<footnotes></footnotes>
</aya>
<aya number="54">
<translation><![CDATA[Анан аларды орогон нерсе (таш бороону) ороп алды!]]></translation>
<footnotes></footnotes>
</aya>
<aya number="55">
<translation><![CDATA[Эми (эй, инсан) Раббиңдин кайси ишинен шектенесиң?]]></translation>
<footnotes></footnotes>
</aya>
<aya number="56">
<translation><![CDATA[Бул (Мухаммад) абалкы эскертүүчүлөрдүн бири.[1]]]></translation>
<footnotes><![CDATA[[1] Себеби ал эч кандай жанылык алып келген жок. Ошол эле пайгамбарлардай Аллахка ширк келтиргендерди тозок менен эскертүүдө.]]></footnotes>
</aya>
<aya number="57">
<translation><![CDATA[Жакындашуучу (Кыямат) жакын калды.]]></translation>
<footnotes></footnotes>
</aya>
<aya number="58">
<translation><![CDATA[Аны(н качан болушунун сырын) Аллахтан башка эч ким ача албайт.]]></translation>
<footnotes></footnotes>
</aya>
<aya number="59">
<translation><![CDATA[Силер (эй, мушриктер) бул Сөздөн (Курандан) таң калып жатасыңарбы?!]]></translation>
<footnotes></footnotes>
</aya>
<aya number="60">
<translation><![CDATA[(Аны укканда жүрөгүңөр ээрип) ыйлагандын ордуна (мыскылдап) күлүп жатасыңарбы?!]]></translation>
<footnotes></footnotes>
</aya>
<aya number="61">
<translation><![CDATA[Силер (ага) көңүл бурбадыңар.]]></translation>
<footnotes></footnotes>
</aya>
<aya number="62">
<translation><![CDATA[Эми (ынсапка келип) Аллахка сажда жана ибадат кылгыла!]]></translation>
<footnotes></footnotes>
</aya>
</sura>
<sura number="54">
<aya number="1">
<translation><![CDATA[Кыямат жакындашты жана Ай (экиге) бөлүндү.[1]]]></translation>
<footnotes><![CDATA[[1] Мекке мушриктери пайгамбар саллаллоху алайхи ва салламга «Эгер бир моожиза көргөзсөң – ыйман келтиребиз» дешкенде, ал Аллахка дуба кылат. Аллах асмандагы айга кол жаңсоону буюрат. Буйрукту аткарганда... ай экиге бөлүнөт.]]></footnotes>
</aya>
<aya number="2">
<translation><![CDATA[Алар (Курайш каапырлары) моожизаны көрүп турса да, (чындыктан) жүз үйрүп «Бул – ар дайымкы сыйкыр» - дей баштады.]]></translation>
<footnotes></footnotes>
</aya>
<aya number="3">
<translation><![CDATA[Жана (пайгамбарды) жалганчыга чыгарып, өздөрүнүн каалоолорун ээрчиди. Бирок, ар бир иш (Кыяматта) өз ордун табат.]]></translation>
<footnotes></footnotes>
</aya>
<aya number="4">
<translation><![CDATA[Аларга (абалкы каапыр коомдордун) жүрөк үшүткөн кабарлары келген эле.]]></translation>
<footnotes></footnotes>
</aya>
<aya number="5">
<translation><![CDATA[(Аларга келген Куран) далил-даанышмандыктын жеткен чеги эле. Эми аларга эскертүүчүлөр пайда бербейт.]]></translation>
<footnotes></footnotes>
</aya>
<aya number="6">
<translation><![CDATA[Сен дагы алардан жүз үйрү(п, Кыяматтагы жазаланышын күт)! Ал эми, Чакыруучу (Исрафил периште Сур кернейин тартып) жагымсыз нерсеге (Махшар майданына) чакырган күндө...]]></translation>
<footnotes></footnotes>
</aya>
<aya number="7">
<translation><![CDATA[Бардыгы көздөрү жоодураган абалда, башаламан чегирткелердей мүрзөлөрүнөн чыгышат.]]></translation>
<footnotes></footnotes>
</aya>
<aya number="8">
<translation><![CDATA[Чакыруучуга шашылып баратканда каапырлар «Бул өтө оор күн!» дешет.]]></translation>
<footnotes></footnotes>
</aya>
<aya number="9">
<translation><![CDATA[Алардан мурун Нух коому дагы (чындыкты) «жалган», пендебизди «жалганчы», «жинди» деп, (ар кандай сөздөр менен) опузалашкан.]]></translation>
<footnotes></footnotes>
</aya>
<aya number="10">
<translation><![CDATA[Анан ал Раббисине дуба кылып: «Оо, Раббим! Мен алсыз калдым, мага жардам бер!» - деп дуба кылды.[1]]]></translation>
<footnotes><![CDATA[[1] Ошол дубасында Нух алейхис-салам { رَبِّ لَا تَذَرْ عَلَى الْأَرْضِ مِنَ الْكَافِرِينَ دَيَّارًا } «Оо, Раббим! Жер бетинде бир дагы каапыр үй калтырбагай элең!» деген сөздү да айткан болчу.]]></footnotes>
</aya>
<aya number="11">
<translation><![CDATA[Кийин Биз асман эшиктерин нөшөр жамгырга ачып жибердик.]]></translation>
<footnotes></footnotes>
</aya>
<aya number="12">
<translation><![CDATA[Жерден дагы атырылган булактарды чыгардык. Анан...(Аллах тарабынан) тагдыр кылынган ишти болтуруу үчүн эки суу кошулду.[1]]]></translation>
<footnotes><![CDATA[[1] Асман жамгыры менен жеден атырылган булактар кошулуп топон суу болду жана Аллахтын тагдыр кылганы боюнча каапырларды каптады.]]></footnotes>
</aya>
<aya number="13">
<translation><![CDATA[Биз аны (Нухту) тактайлар жана мыктар менен куралган нерсе(кеме)де (суу үстүнө) көтөрдүк.]]></translation>
<footnotes></footnotes>
</aya>
<aya number="14">
<translation><![CDATA[Ал (кеме) Биздин көз алдыбызда, каапырлар тарабынан четке кагылган кишиге сыйлык болуп желип баратты.]]></translation>
<footnotes></footnotes>
</aya>
<aya number="15">
<translation><![CDATA[Биз аны(н окуясын кудуретибизге) далил кылып калтырдык. Эми (мындан) сабак алаар жан бар бекен?]]></translation>
<footnotes></footnotes>
</aya>
<aya number="16">
<translation><![CDATA[Менин азабым жана эскертүүм кандай болуптур?!]]></translation>
<footnotes></footnotes>
</aya>
<aya number="17">
<translation><![CDATA[Биз Куранды эскергенге[1] жеңил кылдык. Кана, ким эскерет?]]></translation>
<footnotes><![CDATA[[1] Окуганга, жаттаганга жана маанисин түшүнгөнгө.]]></footnotes>
</aya>
<aya number="18">
<translation><![CDATA[Аад (коому) дагы «жалганчы» деген эле (Худ пайгамбарды). Анан Менин (аларга көргөзгөн) азабым жана эскертүүм кандай болду!]]></translation>
<footnotes></footnotes>
</aya>
<aya number="19">
<translation><![CDATA[Алардын үстүнө каргашалуу күндө (жети түн, сегиз күн бурганактаган) токтоосуз катуу бороон жибердик.]]></translation>
<footnotes></footnotes>
</aya>
<aya number="20">
<translation><![CDATA[Ал адамдарды омкорулган курма дарагы сыяктуу (турган жеринен) жулуп алды (жана башы менен жерге чапты!)]]></translation>
<footnotes></footnotes>
</aya>
<aya number="21">
<translation><![CDATA[(Каапырларга) Менин азабым жана эскертүүм кандай экен?!]]></translation>
<footnotes></footnotes>
</aya>
<aya number="22">
<translation><![CDATA[Биз Куранды эскерүүгө жеңил кылдык, эскерүүчү барбы?]]></translation>
<footnotes></footnotes>
</aya>
<aya number="23">
<translation><![CDATA[Самуд (коому) дагы (аяттарды) жалганга чыгарып:]]></translation>
<footnotes></footnotes>
</aya>
<aya number="24">
<translation><![CDATA[(Мындай) дешти: «(Биз көп болсок), өз арабыздагы жалгыз адамга ээрчийбизби? Анда биз анык адашабыз, жиндиликте калабыз!]]></translation>
<footnotes></footnotes>
</aya>
<aya number="25">
<translation><![CDATA[Вахий-кабар ушуга берилеби арабыздан (адам куруп калгансып)?! Жок! Бул жеткен жалганчы, эң жаман адам!]]></translation>
<footnotes></footnotes>
</aya>
<aya number="26">
<translation><![CDATA[Эртең эле (азап түшсө) билишет, ким жалганчы, жаман адам экенин!]]></translation>
<footnotes></footnotes>
</aya>
<aya number="27">
<translation><![CDATA[(Оо, Салих!) Биз аларды сынаш үчүн (аска таштан) бир төө чыгарып бердик. Эми аларга назар салып, сабыр кылып тур.]]></translation>
<footnotes></footnotes>
</aya>
<aya number="28">
<translation><![CDATA[Жана аларга кабар бер, суу (ичүү кезеги) бөлүнгөнүн, ар бир ичүү(гө кезек ээси) даяр турганын.[1]]]></translation>
<footnotes><![CDATA[[1] Булактан суу ичүү кезеги төө менен аларга жана айбандарына бөлүштүрүдү. Төөнүн кезеги келгенде алар ичпейт, алардыкы келгенде, төө ичпейт.]]></footnotes>
</aya>
<aya number="29">
<translation><![CDATA[Анан алар (келишимди бузуп), өздөрүнүн бир (мыкаачы) шеригин чакырышты. Ал болсо, (төөнү) кармады жана союп жиберди.]]></translation>
<footnotes></footnotes>
</aya>
<aya number="30">
<translation><![CDATA[(Карагыла) Менин азабым жана эскертүүм кандай болгонун:]]></translation>
<footnotes></footnotes>
</aya>
<aya number="31">
<translation><![CDATA[Биз аларга бир чаңырык[1] жибердик эле, короо курган(чабан)дын куурайындай болуп (төгүлүп) калышты.]]></translation>
<footnotes><![CDATA[[1] Бул чаңырык Аллахтын буйругу менен келген Жебрейил периштенин катуу добушу эле.]]></footnotes>
</aya>
<aya number="32">
<translation><![CDATA[Биз Куранды эскерүүгө жеңил кылдык, эскерүүчү барбы?]]></translation>
<footnotes></footnotes>
</aya>
<aya number="33">
<translation><![CDATA[Лут (коому) дагы (аяттарды) жалганга чыгарышты.]]></translation>
<footnotes></footnotes>
</aya>
<aya number="34">
<translation><![CDATA[Биз аларга (таш) бороонун жибердик. Бир гана Луттун үй-бүлөсүн таң убактысында куткардык.]]></translation>
<footnotes></footnotes>
</aya>
<aya number="35">
<translation><![CDATA[Өзүбүздөн жакшылык иретинде. Шүгүр кылгандарды ушинтип сыйлайбыз.]]></translation>
<footnotes></footnotes>
</aya>
<aya number="36">
<translation><![CDATA[(Лут) аларга Биздин азапты эскерткен эле. Бирок, алар эскертүүдөн шектеништи.]]></translation>
<footnotes></footnotes>
</aya>
<aya number="37">
<translation><![CDATA[Жана анын мейманын[1] (бачабаздык үчүн чыгарып берүүнү) талап кылышты. Биз алардын көзүн сокур кылып койдук. Эми, Менин эскертүүм жана азабымды(н даамын) татышсын![2]]]></translation>
<footnotes><![CDATA[[1] Ал меймандар сулуу жигит кейипиндеги периштелер болчу.
[2] Аллах Лут коомун жазалоо үчүн сулуу жигит кейипиндеги эки периштени жиберет. Алар Луттун үйүнө келгенде анын бузукуларга жан тарткан аялы дароо бузуктарга чуркап, кабарды жеткирет. Бачабаз коом келип, жигиттерди чыгарып берүүсүн Луттан талап кылат. Ошондо периштелердин бири алардын көзүн сокур кылып койот жана Лут менен анын үй-бүлөсүнө «Таңга маал шаардан чыгып кеткиле, биз таш бороонун жаадырабыз» деп кетип калышат. Лутка «Аялыңды өзүң менен алба» деген вахий келгендиктен аялы шаарда калып, бузукулардын катарында жексен болот.]]></footnotes>
</aya>
<aya number="38">
<translation><![CDATA[Жана аларга таң мезгилинде үзгүлтүксүз азап (таш бороону) келди.]]></translation>
<footnotes></footnotes>
</aya>
<aya number="39">
<translation><![CDATA[Эми, Менин эскертүүмдү(н) жана азабымды(н даамын) татышсын!]]></translation>
<footnotes></footnotes>
</aya>
<aya number="40">
<translation><![CDATA[Биз Куранды эскерүү үчүн жеңил кылдык, эскерүүчү барбы?]]></translation>
<footnotes></footnotes>
</aya>
<aya number="41">
<translation><![CDATA[Жана Фараон адамдарына дагы эскертүүлөр келген.]]></translation>
<footnotes></footnotes>
</aya>
<aya number="42">
<translation><![CDATA[(Бирок), бардык аят-моожизаларыбызды жалганга чыгарышты. Кийин Биз аларды Жеңилгис, Кудуреттүүнүн азаптаганы сыяктуу азаптадык.]]></translation>
<footnotes></footnotes>
</aya>
<aya number="43">
<translation><![CDATA[(Оо, Курайш эли!) Силердин араңардагы каапырлар абалкы каапырлардан жакшыбы? Же абалкы ыйык китептерде («Курайш каапырларына азап келбейт» деген) актооңор барбы?]]></translation>
<footnotes></footnotes>
</aya>
<aya number="44">
<translation><![CDATA[Же болбосо алар «Биз жеңилгис жамаатпыз» дешеби?!]]></translation>
<footnotes></footnotes>
</aya>
<aya number="45">
<translation><![CDATA[Жакында жеңилишет жана аркасына (карабай) качышат.[1]]]></translation>
<footnotes><![CDATA[[1] Бул дагы моожиза аяттардын бири. Анткени, бул аят Меккеде: мусулмандар алсыз болгон маалда түшкөн. Арадан көп өтпөй алар Мединага хижрат кылып, кубаттуу үммөткө айланышат. Алар менен Курайш каапырларынын ортосунда болгон «Бадр» согушунда каапырлар жеңилип, аркасына карабай качышат.]]></footnotes>
</aya>
<aya number="46">
<translation><![CDATA[Жок! (Алар муну менен кутулбайт!) Кыямат – аларга (азап) убада кылынган Күн! Кыямат(тын азабы) улуу жана ачуураак!]]></translation>
<footnotes></footnotes>
</aya>
<aya number="47">
<translation><![CDATA[Чынында, күнөөкөрлөр адашуучулукта жана азапта.]]></translation>
<footnotes></footnotes>
</aya>
<aya number="48">
<translation><![CDATA[Жүзү менен отко сүйрөлгөн күнү (аларга): «Тозок азабын таткыла!» (деп айтылат).]]></translation>
<footnotes></footnotes>
</aya>
<aya number="49">
<translation><![CDATA[Биз бардык нерсени тагдыр-өлчөм менен жаратканбыз.]]></translation>
<footnotes></footnotes>
</aya>
<aya number="50">
<translation><![CDATA[Биздин буйругубуз көз ирмем сыяктуу бир гана («Бол!» деген сөздөн турат).[1]]]></translation>
<footnotes><![CDATA[[1] Б.а. " Эгер Биз бир нерсени жасоону кааласак, бир гана "Бол!" деген сөз жетиштүү. Айтылаар замат көз ирмемде ар кандай иш болуп калат.]]></footnotes>
</aya>
<aya number="51">
<translation><![CDATA[Биз силерге окшогондорду(н көбүн) кыйратканбыз. Эстеген бирөө барбы?]]></translation>
<footnotes></footnotes>
</aya>
<aya number="52">
<translation><![CDATA[Алардын бардык иштери (периштелер жазган) китептерде бар.]]></translation>
<footnotes></footnotes>
</aya>
<aya number="53">
<translation><![CDATA[Жана бардык чоң-кичине (нерселер) жазылган.]]></translation>
<footnotes></footnotes>
</aya>
<aya number="54">
<translation><![CDATA[Чынында, такыба адамдар бейиштерде жана дайралард(ын боюнд)а.]]></translation>
<footnotes></footnotes>
</aya>
<aya number="55">
<translation><![CDATA[Кудуреттүү Падышанын алдындагы чыныгы (бардык ырахат-жыргалы бар) мажилисте.]]></translation>
<footnotes></footnotes>
</aya>
</sura>
<sura number="55">
<aya number="1">
<translation><![CDATA[Ар-Рахман.]]></translation>
<footnotes></footnotes>
</aya>
<aya number="2">
<translation><![CDATA[Куранды таалим берди,]]></translation>
<footnotes></footnotes>
</aya>
<aya number="3">
<translation><![CDATA[Инсанды жаратты,]]></translation>
<footnotes></footnotes>
</aya>
<aya number="4">
<translation><![CDATA[(Жана) ага баянды – сөздү үйрөттү.]]></translation>
<footnotes></footnotes>
</aya>
<aya number="5">
<translation><![CDATA[Күн дагы, Ай дагы (Аллах койгон) эсеп менен (айланат).]]></translation>
<footnotes></footnotes>
</aya>
<aya number="6">
<translation><![CDATA[Жылдыз дагы, дарак дагы (Раббисин таанып, Ага) сажда кылат.]]></translation>
<footnotes></footnotes>
</aya>
<aya number="7">
<translation><![CDATA[(Аллах) асманды бийик көтөрдү жана (жерге) адилеттүүлүк орнотту.]]></translation>
<footnotes></footnotes>
</aya>
<aya number="8">
<translation><![CDATA[Таразада кыянат кылбагыла деп.]]></translation>
<footnotes></footnotes>
</aya>
<aya number="9">
<translation><![CDATA[Адилет менен өлчөгүлө жана таразадан «кымтып» калбагыла!]]></translation>
<footnotes></footnotes>
</aya>
<aya number="10">
<translation><![CDATA[Ал жерди калк-калайык[1] үчүн (мекен) кылды.]]></translation>
<footnotes><![CDATA[[1] «Калк-калайык» деген сөз инсандарга гана чектелбейт.]]></footnotes>
</aya>
<aya number="11">
<translation><![CDATA[Анда (ар түрдүү) мөмөлөр жана бүчүр түйгөн курмалар,]]></translation>
<footnotes></footnotes>
</aya>
<aya number="12">
<translation><![CDATA[Кылкандуу дандар жана жыпар жыттуу гүлдөр бар!]]></translation>
<footnotes></footnotes>
</aya>
<aya number="13">
<translation><![CDATA[Эми (эй, инсандар жана жиндер), Раббиңердин кайсы жакшылыгын жалган дей аласыңар?!]]></translation>
<footnotes></footnotes>
</aya>
<aya number="14">
<translation><![CDATA[Ал инсанды (Адам-Атаны) чопо сыяктуу кургак ылайдан жаратты.[1]]]></translation>
<footnotes><![CDATA[[1] Аллах таала Өз периштеси аркылуу жердин ар кайсы жеринен ылай алдыртып, Адам алейхи саламды жасаганда, ага Өзүнүн Рухунан үйлөп жан киргизгенге чейин, черткенде добуш чыгарган чопо сыяктуу кургак болуп турган. (Бухарий, Муслим. Абу Дауд: 2/525, Термизий: «Тафсийру суратил Бакара», Ибнул Касир, Ахмад: 5/338)]]></footnotes>
</aya>
<aya number="15">
<translation><![CDATA[Жин-Иблисти болсо, оттун жалынынан жаратты.[1]]]></translation>
<footnotes><![CDATA[[1] Демек, инсан өзүнүнн табиятын сактап, чыныдай таза жана ыйман-ишенимде жердей салмактуу болсо, оттой ойт берме, жеңил шайтандан сактана алат.]]></footnotes>
</aya>
<aya number="16">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="17">
<translation><![CDATA[Ал эки чыгыш менен эки батыштын[1] Раббиси.]]></translation>
<footnotes><![CDATA[[1] Күндүн чыгыш жана батыш орду жаз-жай айларында башка, күз-кыш айларында башка болот. Бул аятта эки чыгыш, эки батыш делгенинин себеби ушул болсо ажеп эмес.]]></footnotes>
</aya>
<aya number="18">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="19">
<translation><![CDATA[Ал деңиз менен дайраны(н суусун) аралаштырды.]]></translation>
<footnotes></footnotes>
</aya>
<aya number="20">
<translation><![CDATA[(Бирок), ортосунда (Аллах койгон) тосмо бар: өтүшпөйт.[1]]]></translation>
<footnotes><![CDATA[[1] Жер шарынын кээ бир жеринде деңиз менен дайра суусу аралашып турат. Бирок, Аллахтын кудурети менен деңиз суусунун шору дайра суусуна, дайра суусунун шириндиги деңиз суусуна таасир этпейт. Дагы караңыз: 25-сүрө, 53-аят.]]></footnotes>
</aya>
<aya number="21">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="22">
<translation><![CDATA[Алардан (Аллах) берметтерди, шуруларды чыгарат.]]></translation>
<footnotes></footnotes>
</aya>
<aya number="23">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="24">
<translation><![CDATA[(Адам колу менен) жасалган деңиздеги тоо сыяктанган кемелер дагы (чынын айтканда) Анын мүлкү.]]></translation>
<footnotes></footnotes>
</aya>
<aya number="25">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="26">
<translation><![CDATA[Жер жүзүндөгү бардык нерсе жок болуучу.]]></translation>
<footnotes></footnotes>
</aya>
<aya number="27">
<translation><![CDATA[Бир гана улуу-урматтуулук Ээси болгон Раббиңдин Жүзү түбөлүк!]]></translation>
<footnotes></footnotes>
</aya>
<aya number="28">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="29">
<translation><![CDATA[Асмандагы жана жердегинин бардыгы Андан (жардам, ырыскы) сурашат. Ал ар күн сайын иш үстүндө.]]></translation>
<footnotes></footnotes>
</aya>
<aya number="30">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="31">
<translation><![CDATA[Эй, инсандар жана жиндер! Силер(ден эсеп алуу) үчүн бошой алабыз![1]]]></translation>
<footnotes><![CDATA[[1] Анткени ушул эки макулук гана Кыяматта сот-суракка тартылат.]]></footnotes>
</aya>
<aya number="32">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="33">
<translation><![CDATA[Эй, инсандар менен жиндер жамааты! Эгер асмандар менен жердин чекараларынан чыгып кете алсаңар – кете бергиле. (Аллахтан) уруксат (же кубат) берилмейинче чыга албайсыңар!]]></translation>
<footnotes></footnotes>
</aya>
<aya number="34">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="35">
<translation><![CDATA[Силерге оттун жалыны менен (эритилген) жез жиберилет жана (бири-бириңерге) жардам бере албай каласыңар.]]></translation>
<footnotes></footnotes>
</aya>
<aya number="36">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="37">
<translation><![CDATA[Эгер (Кыямат келип) асман жарылса, кызыл гүлдүн түсүндөй кайнак майга айланат!]]></translation>
<footnotes></footnotes>
</aya>
<aya number="38">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="39">
<translation><![CDATA[Ал күндө инсандар менен жиндердин күнөөсү (периштелер тарабынан) суралбайт.[1]]]></translation>
<footnotes><![CDATA[[1] ففي ذلك اليوم لا تسأل الملائكة المجرمين من الإنس والجن عن ذنوبهم. (Тафсийрул Муяссар)]]></footnotes>
</aya>
<aya number="40">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="41">
<translation><![CDATA[Күнөөлүүлөр өңүнөн эле таанылып турат. Анан алардын маңдай көкүлүнөн жана тамандарынан кармалат (дагы, тозокко ташталат).]]></translation>
<footnotes></footnotes>
</aya>
<aya number="42">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="43">
<translation><![CDATA[Күнөөлүүлөр жалган деген тозок – ушул.]]></translation>
<footnotes></footnotes>
</aya>
<aya number="44">
<translation><![CDATA[Алар тозок менен «хамимдин» арасында айланышат.[1]]]></translation>
<footnotes><![CDATA[[1] Токтоосуз күйгүзүлүп, суусаганда «хамим» деп аталган кайнак суу ичирилет.]]></footnotes>
</aya>
<aya number="45">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="46">
<translation><![CDATA[Ал эми, Раббисинин алдында (сурак берип туруудан) корккондорго эки бейиш-бак берилет.[1]]]></translation>
<footnotes><![CDATA[[1] Бири сооп иш жасаганы үчүн, экинчиси Раббисинин алдындагы сурактан коркуп жаман ишти таштаганы үчүн.]]></footnotes>
</aya>
<aya number="47">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="48">
<translation><![CDATA[Эки бак тең бутактуу.[1]]]></translation>
<footnotes><![CDATA[[1] Б. а. мөмөлүү бутактары көп.]]></footnotes>
</aya>
<aya number="49">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="50">
<translation><![CDATA[Экөөндө тең агып турган булактар!]]></translation>
<footnotes></footnotes>
</aya>
<aya number="51">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="52">
<translation><![CDATA[Экөөндө тең жуп-жуптан ар түркүн мөмөлөр бар.]]></translation>
<footnotes></footnotes>
</aya>
<aya number="53">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="54">
<translation><![CDATA[(Бейиш ээлери) ичилиги жибек төшөктөргө жөлөнүп отурушат. Эки бейиштин тең мөмөлөрү ийилген.]]></translation>
<footnotes></footnotes>
</aya>
<aya number="55">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="56">
<translation><![CDATA[Ал төшөктөрдө инсандын да, жиндин да колу тийбеген жана көзүн (жат эркектен) сактаган үр кыздар бар.]]></translation>
<footnotes></footnotes>
</aya>
<aya number="57">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="58">
<translation><![CDATA[Ал үр кыздар жакут-маржан сыяктуу!]]></translation>
<footnotes></footnotes>
</aya>
<aya number="59">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="60">
<translation><![CDATA[Жакшылыктын жообу (ушундай) жакшылыктан башка эмес.]]></translation>
<footnotes></footnotes>
</aya>
<aya number="61">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="62">
<translation><![CDATA[Эки бейиштен ылдыйраакта дагы эки бейиш бар.[1]]]></translation>
<footnotes><![CDATA[[1] Өйдөңкүсү алтын эле мунусу накта күмүштөн! (Садий).]]></footnotes>
</aya>
<aya number="63">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="64">
<translation><![CDATA[Эки (күмүш) бейиш тең жашыл түстө.]]></translation>
<footnotes></footnotes>
</aya>
<aya number="65">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="66">
<translation><![CDATA[Экөөндө тең атырылган булактар!]]></translation>
<footnotes></footnotes>
</aya>
<aya number="67">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="68">
<translation><![CDATA[Экөөсүндө тең мөмөлөр, курмалар жана анарлар!]]></translation>
<footnotes></footnotes>
</aya>
<aya number="69">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="70">
<translation><![CDATA[Бейиштердин бардыгында татынакай, ай чырайлуу селкилер!]]></translation>
<footnotes></footnotes>
</aya>
<aya number="71">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="72">
<translation><![CDATA[Үр кыздар бар, (күн тийбеген) чатырларда сакталган!]]></translation>
<footnotes></footnotes>
</aya>
<aya number="73">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="74">
<translation><![CDATA[Аларга мурда эч бир жиндин, эч бир адамдын колу тийбеген.]]></translation>
<footnotes></footnotes>
</aya>
<aya number="75">
<translation><![CDATA[Эми (эй, инсандар жана жиндер), Раббиңердин кайсы нээматын жалган дей аласыңар?!]]></translation>
<footnotes></footnotes>
</aya>
<aya number="76">
<translation><![CDATA[Жашыл тыштуу жаздыктарга, кооз-көркөм килемдерге жамбашташат.]]></translation>
<footnotes></footnotes>
</aya>
<aya number="77">
<translation><![CDATA[Раббиңердин дагы кайсы жакшылыгын жалган дей аласыңар?!]]></translation>
<footnotes></footnotes>
</aya>
<aya number="78">
<translation><![CDATA[Улуулуктун жана урматтуулуктун Ээси – Раббиңдин ысымы таберик!]]></translation>
<footnotes></footnotes>
</aya>
</sura>
<sura number="56">
<aya number="1">
<translation><![CDATA[(Кыяматтык) окуя болгондо...]]></translation>
<footnotes></footnotes>
</aya>
<aya number="2">
<translation><![CDATA[Анын болгонун эч ким «жалган» дей албайт.]]></translation>
<footnotes></footnotes>
</aya>
<aya number="3">
<translation><![CDATA[Ал төмөндөтүүчү, бийиктетүүчү.[1]]]></translation>
<footnotes><![CDATA[[1] Куранда кыяматтын бир нече аталыштары келген. Алардын бири Вакеьа. Кыямат келип калганда, анын белгилерин, коркунучтарын өз көзү менен көргөн бардык акыл-эстүүлєр ага ишенишет. Бирок, ошого чейин эле (бул дүйнөдө) Аллaх тааланын сурагынан коркуп, адал жашагандардын кадыры ал күндө бийик болот. Ишенбей, арам жашагандар төмөн, кор жашоого кабылат.]]></footnotes>
</aya>
<aya number="4">
<translation><![CDATA[Жер катуу силкинип, титирегенде...,]]></translation>
<footnotes></footnotes>
</aya>
<aya number="5">
<translation><![CDATA[Тоолор дагы талкаланып,]]></translation>
<footnotes></footnotes>
</aya>
<aya number="6">
<translation><![CDATA[чаң-тозонго айланганда...,]]></translation>
<footnotes></footnotes>
</aya>
<aya number="7">
<translation><![CDATA[Жана силер (төмөндөгү) үч тайпага бөлүнгөндө:]]></translation>
<footnotes></footnotes>
</aya>
<aya number="8">
<translation><![CDATA[Оң тарап ээлери. Оң тарап ээлери кандай (бийик даража)!]]></translation>
<footnotes></footnotes>
</aya>
<aya number="9">
<translation><![CDATA[Жана сол тарап ээлери. Сол тарап ээлери кандай (төмөн даража)!]]></translation>
<footnotes></footnotes>
</aya>
<aya number="10">
<translation><![CDATA[Алдыңкылар – алдыңкылар.]]></translation>
<footnotes></footnotes>
</aya>
<aya number="11">
<translation><![CDATA[Ошолор (Аллахка) жакын болгондор![1]]]></translation>
<footnotes><![CDATA[[1] Үч тайпанын биринчиси, амал баракчасы (китеби) оң тарабынан берилген оң тарап ээлери, экинчиси амал баракчасы сол тарабынан берилген сол тарап ээлери. Ал эми үчүнчүсү - эң бактылуу адамдар. Алар - алдыңкылар! Алар Жалгыз Аллахка ибадат кылууда ар дайым алдыңкы сапта турган пайгамбарлар, олуялар, салихтер,шейиттер. Алар бейишке да эң алдыңкы болуп киришет.]]></footnotes>
</aya>
<aya number="12">
<translation><![CDATA[Алар «Наим» (нээматы эң көп) бейиштерде болушат.]]></translation>
<footnotes></footnotes>
</aya>
<aya number="13">
<translation><![CDATA[Мурунку коомдордон болгон көптөгөн жамааттар.]]></translation>
<footnotes></footnotes>
</aya>
<aya number="14">
<translation><![CDATA[Акыркылардан азыраак жамааттар (түшөт).]]></translation>
<footnotes></footnotes>
</aya>
<aya number="15">
<translation><![CDATA[Алар (асыл таштар аралаш) токулган сөрүлөрдө]]></translation>
<footnotes></footnotes>
</aya>
<aya number="16">
<translation><![CDATA[жамбаштап, бири-бирине бетмаңдай (сүйлөшүп) отурушат.]]></translation>
<footnotes></footnotes>
</aya>
<aya number="17">
<translation><![CDATA[(Алардын кызматында) түбөлүк жаш жигиттер тегеренип жүрүшөт,]]></translation>
<footnotes></footnotes>
</aya>
<aya number="18">
<translation><![CDATA[Таттуу шарап толтурулган, көзөлөрү, кумуралары, чөйчөктөрү менен.]]></translation>
<footnotes></footnotes>
</aya>
<aya number="19">
<translation><![CDATA[Ал шараптан алардын баштары оорубайт жана мас болушпайт.]]></translation>
<footnotes></footnotes>
</aya>
<aya number="20">
<translation><![CDATA[(Кызматчы жигиттер, алар) тандаган мөмөлөр менен,]]></translation>
<footnotes></footnotes>
</aya>
<aya number="21">
<translation><![CDATA[табити каалаган (ар түрдүү, бышкан) куш эттери менен (тегеренип жүрүшөт).]]></translation>
<footnotes></footnotes>
</aya>
<aya number="22">
<translation><![CDATA[Жана (алар үчүн) бакыраң көз үр кыздар бар.]]></translation>
<footnotes></footnotes>
</aya>
<aya number="23">
<translation><![CDATA[(Седепте) жашынган бермет сыяктуу!]]></translation>
<footnotes></footnotes>
</aya>
<aya number="24">
<translation><![CDATA[Жасаган (сооп) иштеринин сыйлыгына!]]></translation>
<footnotes></footnotes>
</aya>
<aya number="25">
<translation><![CDATA[(Бейиштегилер) ал жерде маанисиз жана уят (күнөө) сөздөрдү угушпайт.]]></translation>
<footnotes></footnotes>
</aya>
<aya number="26">
<translation><![CDATA[Бир гана «салам-салам» (деген) сөздөрдү угушат.]]></translation>
<footnotes></footnotes>
</aya>
<aya number="27">
<translation><![CDATA[Оң тарап ээлери. Оң тарап ээлери не деген (бакыт)!]]></translation>
<footnotes></footnotes>
</aya>
<aya number="28">
<translation><![CDATA[(Алар) тикенсиз «Сидр»[1] дарагынын арасында,]]></translation>
<footnotes><![CDATA[[1] "Сидр" деген жыпар жыттуу бирок, тикенектүү дарак бар. Ал эми бейиштеги Сидр дарагы ушуга окшогон эле жыпар жыттуу, а бирок тикенексиз болот.]]></footnotes>
</aya>
<aya number="29">
<translation><![CDATA[Мөмөлүү банан бактарында,]]></translation>
<footnotes></footnotes>
</aya>
<aya number="30">
<translation><![CDATA[Жайылган (кенен) көлөкөлөрдө,]]></translation>
<footnotes></footnotes>
</aya>
<aya number="31">
<translation><![CDATA[(Шар) аккан суулар(дын боюн)да,]]></translation>
<footnotes></footnotes>
</aya>
<aya number="32">
<translation><![CDATA[Көп мөмө-жемиштердин ичинде]]></translation>
<footnotes></footnotes>
</aya>
<aya number="33">
<translation><![CDATA[Түгөнбөгөн, үзүлбөгөн[1]]]></translation>
<footnotes><![CDATA[[1] Бул дүйнөнүн мөмөлөрү кыш мезгилинде түгөнүп калат. Ал эми бейиште, кыш, суук деген жок. Мөмө-жемиштер эч түгөнбөй бышып турат.]]></footnotes>
</aya>
<aya number="34">
<translation><![CDATA[(Жана) балпайган (жумшак, жибек) төшөктөрдө!]]></translation>
<footnotes></footnotes>
</aya>
<aya number="35">
<translation><![CDATA[Биз аларды (бейиштеги үр кыздарды) өзгөчө жаратуу менен жараттык.[1]]]></translation>
<footnotes><![CDATA[[1] Аллах таала аларды ошол турпатында жараткан.Алар дүйнө сулуулары сыяктуу оболу кичинекей секелек болуп, анан чоңоюшкан эмес.]]></footnotes>
</aya>
<aya number="36">
<translation><![CDATA[Биз аларды бикир[1] кылып жаратып,]]></translation>
<footnotes><![CDATA[[1] Бикир – күйөөгө тийбеген кыз.]]></footnotes>
</aya>
<aya number="37">
<translation><![CDATA[Бир тегиз куракта жана өтө сүймөнчүк (назик) кылып койдук,]]></translation>
<footnotes></footnotes>
</aya>
<aya number="38">
<translation><![CDATA[Оң тарап ээлери үчүн.]]></translation>
<footnotes></footnotes>
</aya>
<aya number="39">
<translation><![CDATA[Алар (оң тарап ээлери) абалкылардан болгон жамааттар.]]></translation>
<footnotes></footnotes>
</aya>
<aya number="40">
<translation><![CDATA[Акыркылардан болгон жамааттар.]]></translation>
<footnotes></footnotes>
</aya>
<aya number="41">
<translation><![CDATA[Жана сол тарап ээлери. Сол тарап ээлери кандай (төмөн даража)!]]></translation>
<footnotes></footnotes>
</aya>
<aya number="42">
<translation><![CDATA[Алар «самум» менен «хамимдин!»[1] ичинде]]></translation>
<footnotes><![CDATA[[1] «Самум» – бул тозоктогу ысык шамал, ал эми «хамим» – кайнаган суу]]></footnotes>
</aya>
<aya number="43">
<translation><![CDATA[жана кап-кара түтүндүн «көлөкөсүндө»!]]></translation>
<footnotes></footnotes>
</aya>
<aya number="44">
<translation><![CDATA[Анын салкыны да жок, көркү да жок.]]></translation>
<footnotes></footnotes>
</aya>
<aya number="45">
<translation><![CDATA[Алар мурда(гы жашоосунда) арамкор адамдар эле.]]></translation>
<footnotes></footnotes>
</aya>
<aya number="46">
<translation><![CDATA[Алар үзгүлтүксүз, чоң күнөөлөрдү жасашкан.]]></translation>
<footnotes></footnotes>
</aya>
<aya number="47">
<translation><![CDATA[Жана «Биз өлүп топурак жана (чириген) сөөк болуп калсак деле кайра тирилет бекенбиз?]]></translation>
<footnotes></footnotes>
</aya>
<aya number="48">
<translation><![CDATA[Ата-бабаларыбыз дагы (кайра тирилет бекен?)» – дешкен.]]></translation>
<footnotes></footnotes>
</aya>
<aya number="49">
<translation><![CDATA[(Аларга айт): «Чынында, абалкылар дагы, акыркылар дагы,]]></translation>
<footnotes></footnotes>
</aya>
<aya number="50">
<translation><![CDATA[Белгиленген күндүн убадасына чогултулат.]]></translation>
<footnotes></footnotes>
</aya>
<aya number="51">
<translation><![CDATA[Кийин, эй, акыретти «жалган» деп адашкандар,]]></translation>
<footnotes></footnotes>
</aya>
<aya number="52">
<translation><![CDATA[«Заккум» дарагын(ын ачуу, тикенектүү «мөмөсүн») жейсиңер!]]></translation>
<footnotes></footnotes>
</aya>
<aya number="53">
<translation><![CDATA[Аны менен курсагыңарды толтуруп,]]></translation>
<footnotes></footnotes>
</aya>
<aya number="54">
<translation><![CDATA[Үстүнөн кайнак суу ичесиңер.]]></translation>
<footnotes></footnotes>
</aya>
<aya number="55">
<translation><![CDATA[Суусаган төө сыяктуу (жуткунуп) ичесиңер!»]]></translation>
<footnotes></footnotes>
</aya>
<aya number="56">
<translation><![CDATA[Алардын Кыяматтагы «сыйтамагы» – ушул!]]></translation>
<footnotes></footnotes>
</aya>
<aya number="57">
<translation><![CDATA[(Оо, инсандар!) Силерди биз жаратканбыз, ишенгиле!]]></translation>
<footnotes></footnotes>
</aya>
<aya number="58">
<translation><![CDATA[Өзүңөр агызган бел суу жөнүндө ойлоп көрдүңөрбү?]]></translation>
<footnotes></footnotes>
</aya>
<aya number="59">
<translation><![CDATA[Аны (адам кылып) өзүңөр жаратып аласыңарбы же биз жаратабызбы?]]></translation>
<footnotes></footnotes>
</aya>
<aya number="60">
<translation><![CDATA[Силердин араңардагы өлүмдү да Биз тагдыр кылганбыз жана Биз алсыз эмеспиз,]]></translation>
<footnotes></footnotes>
</aya>
<aya number="61">
<translation><![CDATA[Силерге окшогондорду (кыйратып башка элге) алмаштырууга жана (Кыяматта) силерге белгисиз абалда кайра жаратууга.]]></translation>
<footnotes></footnotes>
</aya>
<aya number="62">
<translation><![CDATA[Билесиңер го, (Аллах жасаган) абалкы жаратууну. Эсиңерге келбейсиңерби?![1]]]></translation>
<footnotes><![CDATA[[1] Аллах силерди экинчи ирет ошондой эле жарата алат.]]></footnotes>
</aya>
<aya number="63">
<translation><![CDATA[Өзүңөрдүн эгиндериңерге карабайсыңарбы:]]></translation>
<footnotes></footnotes>
</aya>
<aya number="64">
<translation><![CDATA[Аны өзүңөр өндүрдүңөрбү же Биз өндүрдүкпү?]]></translation>
<footnotes></footnotes>
</aya>
<aya number="65">
<translation><![CDATA[Эгер кааласак Биз аны кууратып коймокбуз. Анан силер таңыркаган бойдон кайгырып:]]></translation>
<footnotes></footnotes>
</aya>
<aya number="66">
<translation><![CDATA[«Чынында биз зыянга баттык!]]></translation>
<footnotes></footnotes>
</aya>
<aya number="67">
<translation><![CDATA[(Ырыскыдан) кол жууп калдык!» - демексиңер.]]></translation>
<footnotes></footnotes>
</aya>
<aya number="68">
<translation><![CDATA[Ичип жаткан сууңарга карабайсыңарбы:]]></translation>
<footnotes></footnotes>
</aya>
<aya number="69">
<translation><![CDATA[Аны булут арасынан силер түшүрдүңөрбү же Биз түшүрдүкпү?!]]></translation>
<footnotes></footnotes>
</aya>
<aya number="70">
<translation><![CDATA[Эгер кааласак Биз аны туздуу кылып коймокбуз. Шүгүр кылбайсыңарбы?!]]></translation>
<footnotes></footnotes>
</aya>
<aya number="71">
<translation><![CDATA[Өзүңөр жагып жаткан отко байкоо салдыңарбы?]]></translation>
<footnotes></footnotes>
</aya>
<aya number="72">
<translation><![CDATA[Анын (отун болгон) дарагын өзүңөр жаратып алдыңарбы же Биз жаратып бердикби?]]></translation>
<footnotes></footnotes>
</aya>
<aya number="73">
<translation><![CDATA[Биз жаратканбыз аны, (Кыяматтагы тозок отунан) эскерме иретинде жана мусапырлар пайдаланышы үчүн.]]></translation>
<footnotes></footnotes>
</aya>
<aya number="74">
<translation><![CDATA[Эми (оо, Мухаммад) Улук Раббиңдин ысымын (кемчилдиктүү сыпаттардан) аруула!]]></translation>
<footnotes></footnotes>
</aya>
<aya number="75">
<translation><![CDATA[Мен жылдыздардын (баткандагы жана чыккандагы) орду менен ант ичемин.]]></translation>
<footnotes></footnotes>
</aya>
<aya number="76">
<translation><![CDATA[Бул өтө улук ант, эгер билсеңер.]]></translation>
<footnotes></footnotes>
</aya>
<aya number="77">
<translation><![CDATA[Ал – Улук Куран!]]></translation>
<footnotes></footnotes>
</aya>
<aya number="78">
<translation><![CDATA[Сакталган-жашыруун Китепте![1]]]></translation>
<footnotes><![CDATA[[1] Бул китеп Лавхул Махфуз. Ал периштелердин колунда сакталган жана инсаният менен жиндерден жашыруун болгон Тагдыр Китеби.]]></footnotes>
</aya>
<aya number="79">
<translation><![CDATA[Аны (Куранды) таза адамдар гана кармайт.[1]]]></translation>
<footnotes><![CDATA[[1] Б.а. Куранды ширктен таза жана даараттуу адамдар гана кармайт.]]></footnotes>
</aya>
<aya number="80">
<translation><![CDATA[Ал – ааламдардын Раббиси тарабынан түшүрүлгөн.]]></translation>
<footnotes></footnotes>
</aya>
<aya number="81">
<translation><![CDATA[Силер бул (Улук) Сөздү баалабайсыңарбы?!]]></translation>
<footnotes></footnotes>
</aya>
<aya number="82">
<translation><![CDATA[Аны «жалган» деп, четке кагууну өнөр-ырыскы кылып аласыңарбы?!]]></translation>
<footnotes></footnotes>
</aya>
<aya number="83">
<translation><![CDATA[(Эгер бир жакыныңардын) жан(ы) алкымга келсе,]]></translation>
<footnotes></footnotes>
</aya>
<aya number="84">
<translation><![CDATA[Ошондо (колуңардан эч нерсе келбей) карап каласыңар.]]></translation>
<footnotes></footnotes>
</aya>
<aya number="85">
<translation><![CDATA[(Анткени), аларга (илим-кудуретибиз жана периштелерибиз менен) силерге караганда Биз жакыныраакпыз. Бирок, силер (аларды) көрбөйсүңөр.]]></translation>
<footnotes></footnotes>
</aya>
<aya number="86">
<translation><![CDATA[Эгер силер (өлбөс жана) эсеп бербес болсоңор,]]></translation>
<footnotes></footnotes>
</aya>
<aya number="87">
<translation><![CDATA[(Алкымына келген) жанды кайтаргылачы кана, эгер чынчыл болсоңор?!]]></translation>
<footnotes></footnotes>
</aya>
<aya number="88">
<translation><![CDATA[Эми эгер (жаны алкымга келген) адам алдыңкылардан болсо,]]></translation>
<footnotes></footnotes>
</aya>
<aya number="89">
<translation><![CDATA[(Ага наркы дүйнөдө) ырахат, жыргал жана «Наим» бейиши даяр!]]></translation>
<footnotes></footnotes>
</aya>
<aya number="90">
<translation><![CDATA[Ал эми ал оң тарап ээлеринен бири болсо,]]></translation>
<footnotes></footnotes>
</aya>
<aya number="91">
<translation><![CDATA[Анда сага (эй жаны алкымына келген пенде), оң тарап ээлеринин саламы болсун!]]></translation>
<footnotes></footnotes>
</aya>
<aya number="92">
<translation><![CDATA[Эгерде ал адашкан жана (Куранды) «жалган» дегендерден болсо,]]></translation>
<footnotes></footnotes>
</aya>
<aya number="93">
<translation><![CDATA[Ага кайнак суудан «сыйтамак» берилип,]]></translation>
<footnotes></footnotes>
</aya>
<aya number="94">
<translation><![CDATA[Тозокко ташталат!]]></translation>
<footnotes></footnotes>
</aya>
<aya number="95">
<translation><![CDATA[Чынында бул (айтылгандар) эч күмөнсүз Акыйкат.]]></translation>
<footnotes></footnotes>
</aya>
<aya number="96">
<translation><![CDATA[Демек, Улук Раббиңдин ысымын аруулагын (ар убак)!]]></translation>
<footnotes></footnotes>
</aya>
</sura>
<sura number="57">
<aya number="1">
<translation><![CDATA[Аллахка асмандардагы жана жердеги бардык нерселер тасбих айтат. Ал – Кудуреттүү, Даанышман.]]></translation>
<footnotes></footnotes>
</aya>
<aya number="2">
<translation><![CDATA[Асмандар менен жердин мүлкү Ага таандык. Ал тирилтет жана өлтүрөт. Ал – ар кандай нерсеге Кудуреттүү.]]></translation>
<footnotes></footnotes>
</aya>
<aya number="3">
<translation><![CDATA[Ал эң абалкы жана эң акыркы, эң жогорку жана эң терең. (Ошондуктан) Ал бардык нерсени Билүүчү.]]></translation>
<footnotes></footnotes>
</aya>
<aya number="4">
<translation><![CDATA[Ал асмандар менен жерди алты күндө жаратып, кийин Арштан Бийик болду. Ал жерге кирген жана жерден чыккан, асмандан түшүп жаткан жана ага көтөрүлүп жаткан бардык нерселерди билет. Силер кайда болбогула, Ал силер менен бирге.[1] Аллах силердин (бардык) амалыңарды Көрүүчү.]]></translation>
<footnotes><![CDATA[[1] Аллах тааланын бирге болушу Заты менен эмес, ар нерсени камтыган илими менен.]]></footnotes>
</aya>
<aya number="5">
<translation><![CDATA[Асмандар менен жер мүлкү Ага таандык. Бардык иштер Аллахка кайтат.[1]]]></translation>
<footnotes><![CDATA[[1] Жакшы-жаман иштердин бардыгы Аллахтын периштелери тарабынан жазылып, ээси менен кошо Акыретке – Аллахтын алдына барат жана Аллах ошол иштерге карап, пендесине жаза же сыйлык берет.]]></footnotes>
</aya>
<aya number="6">
<translation><![CDATA[Жана Ал түндү күндүздүн ичине, күндүздү түндүн ичине киргизет.[1] Ал көөдөндөрдөгү сырларды Билүүчү.]]></translation>
<footnotes><![CDATA[[1] Түндүн сааттарын күндүзгө киргизгенде күн узарат: жаз-жай мезгилдери келет. Ал эми, күндүздүн сааттарын түнгө киргизгенде түн узарып, күз-кыш айлары келет.]]></footnotes>
</aya>
<aya number="7">
<translation><![CDATA[(Оо, адамдар!) Аллахка жана пайгамбарына ыйман келтиргиле жана Аллах халифа-орунбасар кылган нерселерден[1] (Аллахтын Жолуна) садака кылгыла. Силерден ким ыйман келтирсе жана садака кылса, аларга чоң сыйлыктар бар.]]></translation>
<footnotes><![CDATA[[1] Ар бир адамдын байлыгы чынында Аллахтын мүкү. Аллах ал адамды Өз мүлкүнө убактылуу орунбасар кылып койгон.]]></footnotes>
</aya>
<aya number="8">
<translation><![CDATA[Силерге не болгон, пайгамбар Раббиңерге ыйман келтирүүгө чакырып турса да, Аллахка ыйман келтирбей жатасыңар?! Эгер ыймандуу болсоңор, ал убадаңарды алган эле го?!]]></translation>
<footnotes></footnotes>
</aya>
<aya number="9">
<translation><![CDATA[Ал силерди караңгылыктардан Нурга чыгаруу үчүн пендесине (Мухаммадга) анык аяттарды түшүрдү. Аллах силерге өтө Ырайымдуу, Мээримдүү.]]></translation>
<footnotes></footnotes>
</aya>
<aya number="10">
<translation><![CDATA[Силерге не болду, Аллах жолунда садака кылбайсыңар?! Акыры, асмандар жана жер мурасы Аллахка таандык го! Силердин эч кимиңер «Фатхтан»[1] мурун садака кылгандарга жана согушкандарга теңеле албайт. Алардын даражасы (фатхтан) кийин садака кылып, согушкандардан алда канча жогору. Ошентсе да, Аллах бардыгына сооп-сыйлык (бейиш) убада кылган. Аллах ишиңерден Кабардар.]]></translation>
<footnotes><![CDATA[[1] "Фатх" - бул мусулмандардын Меккени алуулары. Ошого чейин мусулмандар оор абалда болгон. Мекке фатх кылынгандан кийин саясий-экономикалык абал оңолгон.]]></footnotes>
</aya>
<aya number="11">
<translation><![CDATA[Ким Аллахка (өзүнүн адал мүлкүнөн) жакшынакай карыз берсе,[1] ага ашыкчасы менен кайтарат жана ага улук сооп (бейиш) бар.]]></translation>
<footnotes><![CDATA[[1] Аллахтын жолуна жумшаса.]]></footnotes>
</aya>
<aya number="12">
<translation><![CDATA[Сен ал (Кыямат) күнү, ыймандуу эркектер менен ыймандуу аялдардын алдыларынан жана оң капталдарынан (ыйман) нурлары жарытып баратканын көрөсүң. (Ошондо аларга «Эй, момундар!) Силерге бул күндөгү куш кабар: астынан дарыялар аккан бейиштер! Анда түбөлүк каласыңар! Бул – улук жеңиш!» (деп айтылат).]]></translation>
<footnotes></footnotes>
</aya>
<aya number="13">
<translation><![CDATA[Ал күндө мунафык эркектер менен мунафык аялдар ыймандуу пенделерге «токтой тургулачы, нуруңардан бир аз алалы?!» - дешет. «Жоголгула артыңарга – деп айтылат аларга – башка нур издегиле, (эгер таба алсаңар!»). Анан алардын ортолоруна эшиги бар тосмо коюлат. Ал эшиктин ичи (ыймандуулар тарабы) ырайым-бейиш, сырты: (мунфыктар) тарабы болсо, азап-тозок.]]></translation>
<footnotes></footnotes>
</aya>
<aya number="14">
<translation><![CDATA[(Мунафыктар) айтышат: «(Дүйнөдө) силер менен бирге эмес белек?! «Ооба. (Сыртыңардан гана биз менен бирге (мусулман) болгонсуңар). Бирок, (мунафыктык менен) өзүңөрдү азгырып, (Исламга зыян келишин) күтүп, шектенгенсиңер жана силерди, Аллахтын буйругу (өлүм) келгенге чейин жалганчы кыялдар алдаган. Шайтан дагы силерге Аллах жөнүндө жалган сүйлөгөн» дешет (ыймандуулар).]]></translation>
<footnotes></footnotes>
</aya>
<aya number="15">
<translation><![CDATA[Эми ал (силер азапка салынчу) күнү силерден да, каапырлардан да фидья[1] (кабыл) алынбайт. Жайыңар тозок! Ошол гана силерге ылайык! Кандай жаман орун!]]></translation>
<footnotes><![CDATA[[1] Фидия - Азап-жазадан кутулуу үчүн төлөнө турган нерсе.]]></footnotes>
</aya>
<aya number="16">
<translation><![CDATA[Ыймандуу адамдар үчүн, мурдагы китеп элдери сыяктуу болбой, жүрөктөрү Аллахтын зикири менен (Андан) түшкөн Акыйкатка муюган мезгил келбеди бекен! Аларга (китеп элдерине каапырчылык) доору узун болуп, жүрөктөрү катып калган эле. Алардын көпчүлүгү бузукулар.]]></translation>
<footnotes></footnotes>
</aya>
<aya number="17">
<translation><![CDATA[Билип алгыла, чынында Аллах өлүк жерди (жамгыр менен) тирилтти. Акылыңарга келээрсиңер деп (кудуретибизге) далилдерди (ушинтип) баян кылдык.]]></translation>
<footnotes></footnotes>
</aya>
<aya number="18">
<translation><![CDATA[Албетте, садака кылган эркектер менен садака кылган аялдарга жана Аллахга жакшына карыз бергендерге (Аллах) ашыгы менен кайтарат. Жана аларга улуу сыйлык (бейиш) бар.]]></translation>
<footnotes></footnotes>
</aya>
<aya number="19">
<translation><![CDATA[Аллахка жана пайгамбарына ыйман келтиргендер, ошолор гана сыддыктар![1] Шейиттерге болсо, Раббисинин алдында (өзгөчө) сооптору жана нурлары бар! Ал эми, капыр болуп, Биздин аяттарыбызды «жалган» дегендер – алар тозок ээлери!]]></translation>
<footnotes><![CDATA[[1] Ыйман-амалы жана илими жогорку деңгээлдеги адамдар.]]></footnotes>
</aya>
<aya number="20">
<translation><![CDATA[Билип алгыла: Дүйнө жашоосу оюн-тамаша, зыйнат-жасалга, өз араңарда менменсинүү, мал-мүлк жана бала-чаканы көбөйтүүдөн гана турат. Анын мисалы жамгыр сыяктуу: ал өстүргөн нерселер дыйканды сүйүнтөт. Кийин (убактылуу) кулпурат. Андан кийин сен анын саргарганын көрөсүң. Андан кийин кургак чөпкө айланат. Акыретте (убактылуу дүйнөгө азгырылгандарга) катуу азап жана (ыймандууларга) Аллахтан кечирим жана ыразылык бар. (Ошентип) Дүйнө жашоосу азгырык матаадан[1] башка эмес.]]></translation>
<footnotes><![CDATA[[1] "Матаа" арабча "мутьа" - пайдалануу деген сөздөн алынган. Адам перзенти напсине азгырылып, "пайда-пайда" деп, жуткунуп жүрүп акыретти унутуп калат.]]></footnotes>
</aya>
<aya number="21">
<translation><![CDATA[(Эй, момундар!) Раббиңердин кечиримине жана кеңдиги асман менен жердей болгон бейишке шашылгыла! Ал Аллахка жана Анын пайгамбарларына ыйман келтиргендер үчүн даярдалган. Бул – Аллахтын пазилети. Аны каалаган пенделерине берет. Аллах улук пазилет Ээси.]]></translation>
<footnotes></footnotes>
</aya>
<aya number="22">
<translation><![CDATA[Жердеги жана өзүңөрдөгү ар бир апаат-кырсык, Биз аны болтурганыбызга чейин эле (Лавхул-Махфуз деген) китепте жазылып калган. Бул Аллах үчүн жеңил.]]></translation>
<footnotes></footnotes>
</aya>
<aya number="23">
<translation><![CDATA[(Мал-дүйнө, ден-соолук ж.б.у.с.) нерселер силерден кеткени себептүү капаланбашыңар үчүн жана силерге келген нерсеге сүйүнүп-көөп кетпешиңер үчүн (Аллах бардыгын мурдатан Лавхул-Махфузга жазып койгон). Аллах ар бир текебер-мактанчаакты сүйбөйт.]]></translation>
<footnotes></footnotes>
</aya>
<aya number="24">
<translation><![CDATA[Ошолор (садакадан) сараңдык кылышат жана адамдарды дагы сараңдыкка буюрушат. Ким (садакадан) жүз үйрүсө, (билип алгыла) Аллах – Беймуктаж, Макталган.]]></translation>
<footnotes></footnotes>
</aya>
<aya number="25">
<translation><![CDATA[Биз пайгамбарларыбызды анык далилдер менен жиберип, алар менен Китепти жана адилетти түшүрдүк, адамдар теңдик менен (жашап) туруулары үчүн. Дагы Биз (аларга асмандан) темирди түшүрдүк – анда күч-кубат жана адамдар үчүн (көп) пайдалар бар – Аллах (ошол темир-курал менен) Өзүнө жана пайгамбарларына (алар) жокто[1] жардам берген адамдарды билиши үчүн. Аллах Кудуреттүү, Жеңилгис.]]></translation>
<footnotes><![CDATA[[1] Мунафыктар пайгамбар катышкан согуштарга катышып, ал жокто согушка катышпайт болчу. Аяттын дагы бир маанисинде «жардам берген адамдардан» Аллахты жана пайгамбарларын көрбөй туруп жихад кылган адамдар түшүнүлөт.]]></footnotes>
</aya>
<aya number="26">
<translation><![CDATA[Биз Нухту жана Ибрахимди пайгамбар кылып жибердик жана алардын урпактарынын арасында(гы тандалган адамдарга ар кайсы мезгилдерде) пайгамбарлык менен (ыйык) китепти бердик. Анан ал урпактардын арасынан кээ бирөөлөр туура жол табышты. Бирок, көпчүлүгү бузукулар эле.]]></translation>
<footnotes></footnotes>
</aya>
<aya number="27">
<translation><![CDATA[Кийин алардын изинен (башка) пайгамбарларыбызды жибердик. Марямдын уулу Исаны да алардын артынан жиберип, ага Инжилди бердик жана ага ээрчиген адамдардын жүрөгүнө ырайым-мээрим салдык. Ал эми, кечилдикти болсо, Биз парыз кылбасак деле, Аллахты ыраазы кылабыз деп өздөрү ойлоп табышты. Бирок, аны чындап аткара алышпады. Биз алардын арасынан (Аллахка жана Мухаммадга) ыйман келтиргендерге соопторун беребиз. Алардан көпчүлүгү бузукулар.[1]]]></translation>
<footnotes><![CDATA[[1] Мухаммад саллаллоху алайхи ва салламдын пайгамбарчылыгын четке кагышат.]]></footnotes>
</aya>
<aya number="28">
<translation><![CDATA[Оо, (Мусага жана Исага) ишенгендер! Аллахтан корккула жана Анын пайгамбарына (Мухаммадга) да ыйман келтиргиле! Ошондо силерге Өз ырайымынан эки эсе берет,[1] аны менен (Кыямат караңгылыгында) жүрө турган нур тартуулайт жана күнөөңөрдү кечирет. Аллах - Кечиримдүү, Ырайымдуу.]]></translation>
<footnotes><![CDATA[[1] Бири Муса менен Исага ыйман келтиргени үчүн болсо, экинчиси Мухаммад саллаллоху алайхи ва салламды тастыктаганы үчүн.]]></footnotes>
</aya>
<aya number="29">
<translation><![CDATA[(Мухаммадга ыйман келтирбеген) китеп элдери билип алышсын: алар Аллахтын пазилетинен эч нерсеге ээ эмес. Пазилет Аллахтын гана Колунда, аны каалаган пендесине берет.[1] Аллах улук пазилет Ээси!]]></translation>
<footnotes><![CDATA[[1] Ибрахим пайгамбардан бери өздөрүнүн арасынан удаама-удаа пайгамбарлар чыгышына көнүп калган яхуди улутундагы иудейлер менен христиандар акыркы пайгамбарлык арабдар арасындагы Мухаммад саллаллоху алайхи ва салламга берилсе, көралбастык менен ага ыйман келтирүүдөн караманча баш тартышкан эле.]]></footnotes>
</aya>
</sura>
<sura number="58">
<aya number="1">
<translation><![CDATA[(Оо, Мухаммад!) Өзүнүн күйөөсү жөнүндө сени менен сөз талашып, Аллахка арызданган аялдын сөзүн Аллах укту. Аллах экөөңөрдүн талаш сөзүңөрдү угат. Аллах – Угуучу, Көрүүчү![1]]]></translation>
<footnotes><![CDATA[[1] Исламга чейинки доордогу арабдар арасында «зихар» деген салт бар болчу. «Зихар» деген сөздүн түз мааниси «жон», «бел» дегенди түшүндүрөт. Маселен, бир эркек аялы менен жатканда ага «сенин жонуң (же белиң же мойнуң, же денең, же саның ж.б.у.с.) менин апамдын жонуна окшойт экен» десе, же аялы менен араздаша кеткенде ага «сен мага апамдын белиндей болуп кал!» десе – бүттү. Ошол бир гана сөз менен талак түшүп аялы апасы сыяктуу болуп калган жана мындай абалда аялы менен ажырашууга туура келген. Күндөрдүн биринде пайгамбарыбыз саллаллоху алайхи ва салламга картайып калган сахаба аялдардын бири Хавла бинти Саълаба келип: «Оо, Аллахтын элчиси! Күйөөмө мен гүлгүн курагымда керек болуп, эми керегим тийбей калыптыр! Ал мени зихар кылды. Бирок, мен ажырашууну каалабаймын. Ортодо перзенттерибиз бар!» деп арызданат. Бирок, пайгамбарыбыз саллаллоху алайхи ва салам Аллах тааладан жаңы өкүм келбегени себептүү, салт боюнча «сен анда эриңе талак болуптурсуң» дейт. Каңырыгы түтөгөн аял зихар салтына баш ийгиси келбей, пайгамбарыбыз менен сөз талашып, акырында «Оо, Аллахым! Мен Өзүңө арызданамын!» - деп жалбарат жана кетпей, отуруп алат. Ошол маалда пайгамбарыбыз унчукпай калат. Ошол маалда ага Аллах тааладан зихар өкүмүн жокко чыгарган аяттар түшкөн.]]></footnotes>
</aya>
<aya number="2">
<translation><![CDATA[(Оо, ыймандуулар!) силердин араңардан ким аялын «зихар» кылса, аялдары апалары болуп калбайт. Алардын апалары – аларды тууган аялдар. Алар («сен мага апамын белиндей болуп кал» деп) жарабаган жана жалган сөздү айтышат! Аллах Күнөөлөрдөн өтүүчү жана Кечиримдүү.]]></translation>
<footnotes></footnotes>
</aya>
<aya number="3">
<translation><![CDATA[Аялдарын зихар кылып алып, кийин ал сөзүнөн кайткандар (күнөөсүн жууш үчүн) аялына кошулбай туруп бир кулду азат кылат. Ушул – силерге насаат. Аллах бардык ишиңерден Кабардар.]]></translation>
<footnotes></footnotes>
</aya>
<aya number="4">
<translation><![CDATA[Ким (кул азат кылууга жеткидей акча) таппай калса, аялына жакындык кылбай туруп эки ай үзгүлтүксүз орозо кармайт. Ал эми, ким (орозо кармоого) алы жетпесе, алтымыш кембагалды тойдурат. Бул Аллахка жана Анын пайгамбарына ыйман келтиришиңер үчүн. Дагы булар – Аллахтын чектегени. Каапырларга (чек бузгандарга) жан ооруткан азап бар.]]></translation>
<footnotes></footnotes>
</aya>
<aya number="5">
<translation><![CDATA[Аллахка жана Анын пайгамбарына душманчылык кылгандар өздөрүнөн мурдагы (каапыр) адамдар кор болгону сыяктуу кор болушат. Биз (Аллахтын чектөөсү чындык экенине) анык далилдерди түшүрдүк. Каапырларга (Кыяматта) кордук азабы бар!]]></translation>
<footnotes></footnotes>
</aya>
<aya number="6">
<translation><![CDATA[Ал күнү алардын бардыгын Аллах кайра тирилтип, (дүйнөдө) жасаган иштеринин кабарын билгизет. Ал иштерди Аллах(тын периштелери) эсептеп койгон, (бирок,) өздөрү унутушкан. Аллах - бардык нерсеге Күбө![1]]]></translation>
<footnotes><![CDATA[[1] Аллах тааланын күбөлүгү - Анын ар бир нерсени билип, көрүп, угуп, байкап жана көзөмөлдөп туруусу. Ал караңгы түн ичиндеги кара таштын үстүндөгү кара кумурсканы да көрөт жана кыймылындагы шыбырын угат.]]></footnotes>
</aya>
<aya number="7">
<translation><![CDATA[(Оо, Мухаммад!) билбейсиңби, Аллах асмандардагы жана жердеги бардык нерселерди(н кабарын) билет. Эгер үч адам (жашыруун) шыбырашып сүйлөшсө, алардын төртүнчүсү – Ал. Эгерде бешөө болсо, алтынчысы – Ал. Жана мындан азыраак же көбүрөөк болсо да жана кандай жашыруун жерде болсо да Ал алар менен бирге![1] Андан кийин, Кыяматта аларга жасаган иштеринин кабарын билгизет. Чынында, Аллах ар нерсени Билүүчү!]]></translation>
<footnotes><![CDATA[[1] Аллахтын бирге болуусу - Заты менен эмес, бардык нерселерди камтыган илими менен.]]></footnotes>
</aya>
<aya number="8">
<translation><![CDATA[Жашыруун ушак айткандан[1] кайтарылган адамдарды көрбөйсүңбү, кийин (дагы эле) тыюу салынган ишке кайтып жатышат жана күнөө, душманчылык, пайгамбарга каршы чыгуу жөнүндө шыбырашып жатышат. Эгер жаныңа келишсе, сага Аллах салам бергенден башкача салам беришет[2] жана өз ара сүйлөшүшкөндө: «(эгер Мухаммаддын пайгамбар экени чын болуп калса) бул сөзүбүз үчүн Аллах азапка салбагай эле!» дешет. Аларга өздөрү таштала турган тозок жетиштүү! Кандай жаман акыбет!]]></translation>
<footnotes><![CDATA[[1] Ушул аяттан баштап Аллах таала Мединадагы мунафык-эки жүздүү адамдар менен яхудилердин баянына өтөт. Алар качан көчөдөн бир мусулманды көрсө, дароо үчөө-төртөө болуп, бөлүнүшүп, оолак жерлерде мусулмандарды ушактап, душмандык эрежелерин түзүшчү. Пайгамбарыбыз саллаллоху алайхи ва саллам аларды бул жоругунан кайтарса деле болбой, өз билгенин жасаша берген.
[2] Аллах таала пайгамбарыбызга «Ассаламу алайка» (сага Аллахтан тынчтык-саламаттык болсун!) деп салам берген жана ушуну үйрөткөн. Ал эми, яхудилер болсо, пайгамбарыбызга жолукса угулаар-угулбас шыбырап «Ас-сааму алайка» (сага өлүм болсун) - дешкен.]]></footnotes>
</aya>
<aya number="9">
<translation><![CDATA[Оо, ыймандуу адамдар! Эгер силер шыбырашып сүйлөшчү болсоңор, анда күнөө, душманчылык жана пайгамбарга (анын өкүмүнө) каршы чыгуу жөнүндө шыбырашпагыла! Жакшы иштерди жана такыбалыкты шыбырашкыла. Аллахтан корккула, Анын Өзүнө гана кайтарыласыңар!]]></translation>
<footnotes></footnotes>
</aya>
<aya number="10">
<translation><![CDATA[Албетте, (каразгөй) шыбыр сөздөр ыймандуу адамдарды капага салуу үчүн шайтан тарабынан болот. Бирок, Аллахтын уруксаты болмоюнча (мындай шыбыр сөздөр) аларга зыян жеткирбейт. Ыймандуулар Аллахка гана тобокел кылышсын!]]></translation>
<footnotes></footnotes>
</aya>
<aya number="11">
<translation><![CDATA[Оо, ыймадуулар! Эгер бир межилис-отурушта силерге «(өз ара кыналып отуруу менен) орун бергиле» деп айтылчу болсо, дароо орун бергиле. (Ошондо) Аллах силерге да (бейишинен) орун берет. Жана эгер (такыбалуу, илимдүү адамдар келгенде) «жайды бошоткула» деп айтылса, дароо бошоткула. (Себеби,) Аллах силердин араңардагы (таза-калыс) ыймандуулар менен илимдүүлөрдүн даражасын көтөрүп койгон. Аллах бардык ишиңерден Кабардар.]]></translation>
<footnotes></footnotes>
</aya>
<aya number="12">
<translation><![CDATA[Оо, ыймандуулар! Эгер пайгамбар менен жекече сүйлөшүүнү кааласаңар, сүйлөшүүңөрдөн мурда (кедейлерге) садака бергиле.[1] Бул силер үчүн жакшы жана тазараак (жорук) Эгерде (садакага) эч нерсе таппасаңар, Аллах Кечиримдүү, Боорукер.]]></translation>
<footnotes><![CDATA[[1] Пайгамбарыбыз менен жекече сүйлөшүүнү каалагандар көбөйүп, адамдар кезек күтүп, мунун натыйжасында пайгамбарыбыз саллаллоху алайхи ва саллам эс алууга да убакыт таппай калганда Аллах таала ушул өкүмдү парыз кылды.]]></footnotes>
</aya>
<aya number="13">
<translation><![CDATA[Эмне, силер жекече сырдашуунун алдынан садака берсеңер (кембагал болуп калуудан) коркосуңарбы? Бербесеңер бербегиле, Аллах тообоңорду кабыл алды. Бирок, намазыңарды (кем кылбай) окуп, зекетти (өз убагында, толук) бергиле![1] Аллахка, Анын пайгамбарына моюн сунгула! Аллах - ишиңерден Кабардар!]]></translation>
<footnotes><![CDATA[[1] Намаз менен зекет башка ибадаттарга эне сыяктуу. Ушул экөөсүн толук аткаргандар башкаларын да аткара алат. Экөөнү аткарбагандар башка ибадаттарды да жарытпайт. Ал эми, эч кандай себепсиз намаз окубай жүргөн адамдардын башка ибадаттары кабыл болбойт.]]></footnotes>
</aya>
<aya number="14">
<translation><![CDATA[(Оо, Мухаммад!) аларга (мунафыктарга) карабайсыңбы, Аллах каарына алган коом (яхудилер) менен дос болуп жүрүшөт. Алар силерден эмес, алардан да эмес.[1] Жалгандан («мен – мусулманмын!» деп) ант ичишет. Бирок, (мусулман эмес экенин) билип эле турушат.]]></translation>
<footnotes><![CDATA[[1] Мусулман дейин десең, ичи каапыр. Яхуди дейин десең, мусулмандар менен жанаша намаз окуп, орозо кармап жүрүшөт...]]></footnotes>
</aya>
<aya number="15">
<translation><![CDATA[Аллах (Акыретте) аларга катуу азапты даярдап койгон! Алардын иштери (жалгандан ант ичүү жана эки жүздүүлүк) кандай жаман!]]></translation>
<footnotes></footnotes>
</aya>
<aya number="16">
<translation><![CDATA[Анттарын (өздөрүнө) калканыч кылышат. Анан (башкаларды) Аллахтын Жолунан тосушат. Аларга (Кыяматта) кордоочу азап бар!]]></translation>
<footnotes></footnotes>
</aya>
<aya number="17">
<translation><![CDATA[(Жыйнаган) мал-дүйнөсү менен перзенттери аны Аллах тарабынан (азап болуп келген) эч нерседен тосо албайт! Алар – тозок ээлери! Алар анда түбөлүк калышат!]]></translation>
<footnotes></footnotes>
</aya>
<aya number="18">
<translation><![CDATA[Аллах алардын бардыгын кайра тирилткен күнү, силерге ант ичкен сыяктуу Ага да ант иче башташат жана бул аларга пайда берет деп ойлошот. Уккула! Алар – чектен чыккан жалганчылар!]]></translation>
<footnotes></footnotes>
</aya>
<aya number="19">
<translation><![CDATA[Аларды шайтан бийлеп алып, Аллахты эстөөнү унуттурган. Алар – шайтандын жамааты! Уккула, шайтандын жамааты (эки дүйнөдө тең) зыян тартуучулар!]]></translation>
<footnotes></footnotes>
</aya>
<aya number="20">
<translation><![CDATA[Аллахка жана пайгамбарына душмандык жасагандар кор болгондордун сабында!]]></translation>
<footnotes></footnotes>
</aya>
<aya number="21">
<translation><![CDATA[Аллах (Өзүнүн тагдыр китебинде) «Мен жана Менин пайгамбарларым – жеңүүчүлөрбүз» деп жазып койгон. Аллах баарынан Күчтүү, баарынан Кудуреттүү.]]></translation>
<footnotes></footnotes>
</aya>
<aya number="22">
<translation><![CDATA[(Оо, Мухаммад!) Сен Аллахка жана Акырет күнүнө бекем ыйман келтирген адамдарды (эч качан) Аллахтын жана Анын пайгамбарынын душмандарын дос тутканын көрбөйсүң, эгер ал(душманд)ар алардын аталары, перзенттери, ага-инилери жана тууган-туушкандары болсо да! Дал ушулар Аллах алардын жүрөгүнө ыйманды жазып койгон жана Өзүнүн Руху менен кубаттаган адамдар! Аларды (Кыяматта) түбүнөн дарыялар агып турган, анда түбөлүк калчу бейиштерге киргизет. Аллах алардан ыраазы болду, алар дагы Аллахтан ыраазы болушту! Мына ушулар – Аллахтын жамааты! Уккула: Аллахтын жамааты гана жеңишке жетет!]]></translation>
<footnotes></footnotes>
</aya>
</sura>
<sura number="59">
<aya number="1">
<translation><![CDATA[Аллахка асмандар жана жердегинин бардыгы тасбих айтты! Ал – Кудуреттүү, Даанышман![1]]]></translation>
<footnotes><![CDATA[[1] "Хашр"дын мааниси "Сүргүн". Бул сүрөнүн дагы бир аталышы "Бану Назир". Анткени, сүрөдө Бану Назир яхудилерин сүргүн кылуу окуясы баяндалат. Окуучуга сүрө аяттары түшүнүктүүрөөк болушу үчүн окуяларга учкай токтолуп кетебиз. Пайгамбарыбыз саллалоху алайхи ва саллам Меккеден Мединага хижрат кылып келген учурда бул жерде бир нече яхуди уруулары жашаган. Бану Назир ошол уруулардын бири. Пайгамбарыбыз Мединага ислам динин жайылта баштаганда яхуди уруулары менен өз ара тынчтык жана кол салышпастык келишимин түзгөн. Анан, белгилүү "бадр" согушунда аз сандуу мусулмандар үч эсе көп Мекке мушриктерин жеңип алышканда, яхудилер далбасага түшүп "Булардын эсебин таппаса болбойт" деп ойлоп жүрүшкөн. Арадан көп узабай "Ухуд" согушу болуп, анда мусулмандар жеңилет. Дал ушундай мезгилди күтүп турган яхудилер мушриктерге жетип барышып, алар менен мусулмандарга каршы сүйлөшүүнү сүйлөшүшөт. Дагы бир мезгилде пайгамбарыбыз бир жумуш менен Бану Назирге барып, бир үйдүн түбүндө эс алып турганда яхудилер үстүнөн чоң таш кулатышып, жанына кастык жасашат. Пайгамбарыбыз саллалоху алайхи ва саллам Аллахтан келген вахий кабары себептүү эки кутумдан тең кабардар болот жана тезинен Мединага барып, Бану Назирге каршы кол курап келип, алардын чептерин курчоого алып, курма бактарын кыйдырып, кысымды күчөтөт. Арадан бир нече күн өткөндөн соң, яхудилер элчи жиберишип, кыянаттык менен бузган келишимдерин жаңылоону сунуш кылышат. Бирок, пайгамбарыбыз саллалоху алайхи ва саллам кыянатчылар менен эч кандай келишим болбостугун билдирет жана яхудилерге мөөнөт берип, ар бир адам бир төө көтөргүдөй жүк-тагын алып шаардан чыгып кетүүнү талап кылат. Кыянатчы Бану Назир уруусу ушинтип "Хайбар" деген жерге сүргүн кылынат. Бирок, яхудилер тымызын кыянаттарын уланта бергени себептүү кийинчерээк алар Хайбардан да куулуп чыгарылат. Ошондуктан, сүрөнүн башында Бану Назир сүргүнүн "биринчи сүргүн" деп аталган.]]></footnotes>
</aya>
<aya number="2">
<translation><![CDATA[Ал китеп элдеринен турган каапырларды журттарынан биринчи сүргүн үчүн чыгарды. Силер (Оо, момундар, алардын чептери бекем болгондуктан) аларды чыгат деп ойлогон эмессиңер. Жана алар дагы (бийик) сепилдери өздөрүн Аллахтан коргоп калат деп ойлошкон. Анан Аллах(тын жазасы) аларга күтпөгөн тараптан келип, жүрөктөрүнө коркуу салды[1] эле, үйлөрүн өз колдору жана момундардын колдору менен талкалап киришти. Оо, акылдуу адамдар! (Бул окуядан) сабак алгыла!]]></translation>
<footnotes><![CDATA[[1] Яхудилердин сепилдери чынында бекем, бийик болчу. Алар эшиктерин бекем жаап алышып, астейдил коргонууну максат кылышкан. Бирок, Аллах таала Өзүнүн «коркуу» деген аскерлерин алардын жүрөгүнө багыттады. Натыйжада азыр эле эрдемсинип турган яхудилер титиреп-какшап, көчүп кетүү үчүн өз үйлөрүн өз колдору менен буза баштады.]]></footnotes>
</aya>
<aya number="3">
<translation><![CDATA[Эгер Аллах аларга көчүп кетүүнү (тагдыр кылып) жазбаганда, (ушул) дүйнөдө (өлүм же кулчулук сыяктуу жаза менен) жазаламак. Аларга Акыретте да тозок азабы бар.]]></translation>
<footnotes></footnotes>
</aya>
<aya number="4">
<translation><![CDATA[Мунун себеби, алар Аллах менен Анын пайгамбарына душман чыгышты. Ким Аллахка душман болсо, (билип алсын:) Аллахтын жазасы катуу!]]></translation>
<footnotes></footnotes>
</aya>
<aya number="5">
<translation><![CDATA[(Оо, момундар!) эгер алардын курма бактарын кыйсаңар же тамырында турган бойдон калтырган болсоңор, (бардыгын) Аллахтын уруксаты менен жана бузукулардын адебин бериш үчүн жасадыңар.[1]]]></translation>
<footnotes><![CDATA[[1] Мусулмандар курчоодогу Бану Назирди алсыратыш үчүн курма бактарын кыя баштаганда, мунафыктар муну айыптап чыгышты. Мындай адат мусулмандардын согуш эрежесинде да жок болчу. Ошондуктан, пайгамбарыбыз дагы кыжаалат болуп турганда ушул аят түшүп, арадан кыжаалатчылык көтөрүлдү.]]></footnotes>
</aya>
<aya number="6">
<translation><![CDATA[Аллах Өз пайгамбарына алардан олжолоп берген нерсеге силер ат чаптырып, төө жорттуруп барбадыңар. Бирок, Аллах Өзүнүн пайгамбарларын каалаган пенделеринин үстүнөн жеңүүчү кылат. Аллах ар нерсеге Кудуреттүү.]]></translation>
<footnotes></footnotes>
</aya>
<aya number="7">
<translation><![CDATA[Аллах (Бану Назир) айылынын элинен Өз пайгамбарына олжолоп берген нерсе Аллахка,[1] пайгамбарга, тууган-туушкандарга,[2] жетимдерге, бей-бечараларга жана мусапырларга (бөлүнөт. Мунун себеби байлык) араңардагы (бир ууч) байлардын колунда гана айланган мүлк болуп (кембагалдар бейнасип) калбаш үчүн.[3] Жана (оо, момундар!) Пайгамбар силерди эмнеге буюрса, дароо кабыл алгыла, эмнеден кайтарса, ошол замат кайткыла! Аллахтан корккула, чынында Аллахтын азабы катуу!]]></translation>
<footnotes><![CDATA[[1] Аллахтын дининин күч алышы үчүн.
[2] Мунун себеби, пайгамбар менен анын туугандары садака жебейт.
[3] Мурунку замандарда көбүнчө аскерлерди улоо жана курал-жарак менен бай адамдар каржылап, олжону дагы байлар алышкан. Бул аят ошол эрежени жокко чыгарды.]]></footnotes>
</aya>
<aya number="8">
<translation><![CDATA[(Жана ал олжолор) журттарынан (Меккеден) жана мал-мүлкүнөн чыгарып жиберилген кембагал мухажирлерге (бөлүнөт). Алар (хижрат кылуу менен) Аллахтын пазилетин, ыразычылыгын гана үмүт кылышкан жана Аллах(тын дини) менен пайгамбарына жардам беришкен. Алар (ыйманында) чынчыл пенделер!]]></translation>
<footnotes></footnotes>
</aya>
<aya number="9">
<translation><![CDATA[Ал эми, аларды (алардын көчүп келишин) утурлап, короо-жайлары менен ыймандарын(ын жылуулугун) даярдап койгон (Мединалык) момундар, өздөрүнө хижрат кылып келгендерди сүйөт жана аларга берилген олжо себептүү жүрөктөрүндө көралбастык сезимин туйбайт. Өздөрүндө жетишпестик болуп турса да, аларды(н пайдасын) өздөрүнөн жогору коюшат. Ким напсинин сугалактыгынан сактана алса, дал ошолор гана жеңишке (бейишке) жетет.]]></translation>
<footnotes></footnotes>
</aya>
<aya number="10">
<translation><![CDATA[Алардан (Мухажирлер жана ансарлардан куралган абалкы мусулман үммөтүнөн) кийин келген адамдар (дуба-тилектеринде мындай) дешет: «Оо, Раббибиз! Бизди жана бизден мурда ыйман менен өткөн (диндеги) бир туугандарыбызды кечире көр! Биздин жүрөгүбүзгө ыймандуу адамдарга карата жек көрүүнү салба! Оо, Раббибиз! Өзүң Ырайымдуу, Боорукерсиң!]]></translation>
<footnotes></footnotes>
</aya>
<aya number="11">
<translation><![CDATA[(Оо, Мухаммад!) Мунафык адамдарга карабайсыңбы, китеп ээлеринен болгон каапыр өнөктөштөрүнө келип: «Эгер силер (Мединадан) чыгарылсаңар, биз дагы силер менен бирге чыгабыз! Силер(ге зыян жеткирүү) жөнүндө эч качан, эч кимге моюн сунбайбыз! Эгер силерге согуш ачылса, албетте жардам беребиз!» дешет. Бирок, алардын анык жалганчы экенине Аллах күбө!]]></translation>
<footnotes></footnotes>
</aya>
<aya number="12">
<translation><![CDATA[Эгер алар чыгарылса, (мунафыктар) алар менен бирге чыкпайт жана эгер өлтүрүлүп жатса да эч жардам беришпейт. Жардам берген күндө деле артына карап качышмак жана (аларга Аллахтан) жардам берилбей калмак.]]></translation>
<footnotes></footnotes>
</aya>
<aya number="13">
<translation><![CDATA[(Оо, ыйман жоокерлери! Алардын сепилдерин курчап турганыңарда) алардын жүрөктөрүнө Аллахтан да айбаттуураак сезилдиңер.[1] Мунун себеби, алар (Аллахтын кудуретин) билбеген коом эле.]]></translation>
<footnotes><![CDATA[[1] Алар Аллахтан коркуунун ордуна жоокерлерден коркушту. Бирок, алар чындап корккон нерсе (коркуу сезими) Аллах тараптан келди.]]></footnotes>
</aya>
<aya number="14">
<translation><![CDATA[Алар силер менен (ачык майданда) биримдикте согуша албайт. Чеп менен оролгон шаарларынын ичинде же дубалдардын ар жагында гана («чогуу» боло алышат). Алардын айбат-сүрү өздөрүнүн ичинде гана күчтүү. (Ошондуктан,) аларды биримдикте деп ойлойсуңар. Бирок, алардын жүрөктөрү ыдырап бүткөн. Мунун себеби, алар (Аллахтын аяттарынын алдында) акылын иштетпеген коом.]]></translation>
<footnotes></footnotes>
</aya>
<aya number="15">
<translation><![CDATA[Алар өздөрүнөн бир аз эле мурдагы кылмышынын жазасын тарткан (каапыр) адамдарга окшойт.[1] Аларга жан ооруткан азап бар.]]></translation>
<footnotes><![CDATA[[1] Бану Назир окуясынан бир аз мурдараак шан-шөкөт менен, айбаттуудай көрүнүп, «Бадр» согушуна келген Мекке мушриктери өздөрүнөн үч эсе аз мусулмандардан жеңилип калышкан.]]></footnotes>
</aya>
<aya number="16">
<translation><![CDATA[(Ал эми, аларды согушка козутуп, өздөрү келбей койгон мунафыктар) шайтанга окшош. Бир кезде ал инсанга (каапырчылыкты кооз көргөзүп): «Каапыр бол» - деди. Каапыр болду эле, (дароо өзүн оолактатып): «Сени менен ишим жок. Мен ааламдардын Раббисинен коркомун!» деди.]]></translation>
<footnotes></footnotes>
</aya>
<aya number="17">
<translation><![CDATA[Анан экөөсүнүн тең акыбети тозокто түбөлүк калуу болуп калды. Залымдардын жазасы – ушул!]]></translation>
<footnotes></footnotes>
</aya>
<aya number="18">
<translation><![CDATA[Оо, ыйман келтирген пенделер! Аллахтан корккула! Ар бир жан эртеңки (Кыямат) күн үчүн эмне алып келерине карасын! Аллахтан корккула! Аллах эмне иш жасап жатканыңардан Кабардар.]]></translation>
<footnotes></footnotes>
</aya>
<aya number="19">
<translation><![CDATA[Аллахты унуткан, натыйжада Аллах өздөрүн-өздөрүнө унуттурган адамдарга окшобогула! Алар – бузулган (Аллахка моюн сунбаган) адамдар.]]></translation>
<footnotes></footnotes>
</aya>
<aya number="20">
<translation><![CDATA[Тозок элдери менен бейиш элдери тең эмес. Бейиш ээлери – алар жеңүүчүлөр!]]></translation>
<footnotes></footnotes>
</aya>
<aya number="21">
<translation><![CDATA[Эгер Биз мына бул Куранды (бир) тоого түшүргөнүбүздө, сен анын Аллахтан коркконунан баш ийип, тыркырап кеткенин көрмөксүң. Биз бул салыштырууларды, пикирин иштетсе ажеп эмес деп, адамдарга айтып берүүдөбүз.]]></translation>
<footnotes></footnotes>
</aya>
<aya number="22">
<translation><![CDATA[Ал – Аллах! Бир Өзүнөн башка эч бир сыйынууга татыктуу кудай жок! Көрүнгөндү да, көмүскөнү да Билүүчү! Ал – Ырайымдуу, Мээримдүү!]]></translation>
<footnotes></footnotes>
</aya>
<aya number="23">
<translation><![CDATA[Ал – Аллах! Бир Өзүнөн башка эч бир сыйынууга татыктуу кудай жок! Ал – Аль-Малик, Аль-Куддус, Ас-Салам, Аль-Муьмин, Аль-Мухаймин, Аль-Азиз, Аль-Жаббар, Аль-Мутакаббир![1] Аллах алардын ширктеринен Аруу-Таза!]]></translation>
<footnotes><![CDATA[[1] Булар жана кийинки (24-) аяттагылар Аллах тааланын Ыйык Куранда келген ысымдарынан. Булардын толук мааниси боюнча сөз башы бөлүмүндөгү «Аль-Асмаа ул Хуснаа» (Аллах тааланын керемет ысым-сыпаттары) деген темага кайрылыңыз.]]></footnotes>
</aya>
<aya number="24">
<translation><![CDATA[Ал – Аллах, Аль-Хаалык, Аль-Баариь жана Аль-Мусаввир! Анын сонун-көркөм ысымдары бар. Ага асмандардагы жана жердеги бардык нерселер тасбих айтат. (Анткени), Ал – Кудуреттүү, Даанышман!]]></translation>
<footnotes></footnotes>
</aya>
</sura>
<sura number="60">
<aya number="1">
<translation><![CDATA[Оо, ыйман келтирген пенделер! Менин жана өзүңөрдүн душманыңарды дос тутпагыла! Силер аларга достук (катын) жиберип жатасыңар. Алар силерге келген Акыйкатка каапыр болушкан! Силерди жана пайгамбарды Аллахка – Раббиңерге ыйман келтиргениңер үчүн гана (Меккеден айдап) чыгарышууда! Эгер силер Менин ыраазычылыгымды гана үмүт кылып, Менин Жолумда гана жихад кылуу үчүн чыккан болсоңор (аларды дос тутпагыла!) Силер болсо, жашыруун достошуп жатасыңар! Мен силердин ичиңерге катканыңарды да, ашкере кылганыңарды да эң жакшы билемин! Силерден ким муну жасаса, ал Түз Жолдон адашыптыр![1]]]></translation>
<footnotes><![CDATA[[1] Сүрөнүн түшүүсүнө төмөндөгү окуя себеп болгон: Пайгамбарыбыз саллаллоху алайхи ва саллам Меккени фатх кылуу (алуу) үчүн аскердик даярдык баштаганда Хатиб бин Абу Балтаьа деген киши Мекке мушриктерине окуяны баяндап кат жазып, бир аялдан берип жиберет. Бирок, Аллах таала вахий кылып бул иштин сырын пайгамбарыбызга билдирет жана пайгамбарыбыз чабарман аялды жолдон карматып, Хатибке: «Бул эмне кылганың?!» дегенде, ал Меккеде бала-чакасы бар экенин, алар коргоочусуз калганын, бул ишти каапырчылык же чыккынчылык ниетинде эмес, тек гана мушриктерге жагынып үй-бүлөсүн алардын жамандыгынан сактап калуу үчүн жасаганын айтып, жан соога сурайт. Ал эми, «Мумтахана» (сыналган аялдар) жөнүндө сүрөнүн онунчу аятында сөз болот.]]></footnotes>
</aya>
<aya number="2">
<translation><![CDATA[Алар[1] эгерде силерди(н зыяныңарга бир мүмкүнчүлүк) таап калса эле, ошол замат душман болуп, колдору менен тилдерин силерге жамандык менен агытышат жана каапыр болушуңарды самап турушат.]]></translation>
<footnotes><![CDATA[[1] Мекке мушриктери.]]></footnotes>
</aya>
<aya number="3">
<translation><![CDATA[Тууган-уругуңар менен бала-чакаңар кыяматта силерге пайда жеткире албайт,[1] (Аллах) араңарды бөлүп койот. Аллах эмне иш жасаганыңарды Көрүүчү.]]></translation>
<footnotes><![CDATA[*[1] Силер ошолорду деп душманга дос болгон элеңер.]]></footnotes>
</aya>
<aya number="4">
<translation><![CDATA[Силер үчүн Ибрахимде жана аны менен бирге болгон (ыймандуу) адамдард(ын жашоосунд)а өрнөк бар: Бир кезде алар (каапыр) элдерине «Биздин силерге жана силер сыйынган Аллахтан башка кудайларга тиешебиз жок. Биз силерге каапыр болдук! Эми, биз менен силердин араңарда, качан жеке-жалгыз Аллахка ыйман келтиргениңерге чейин түгөнгүс душманчылык жана жек көрүү жаралды!» деп айтышкан. Бирок, Ибрахимдин атасына карата: «Мен сизге (Аллахтан) кечирим сураймын. Сизге Аллах тарабынан (келе турган азаптан) эч нерсени кайтарууга кудуретим жетпейт» - деген сөзүн (өрнөк кылбагыла).[1] О, Раббибиз! Биз Сага тобокел кылдык, Өзүңө кайттык жана кайтып баруу – Өзүңө гана!]]></translation>
<footnotes><![CDATA[[1] Мунун себеби, каапырларга Аллахтан кечирим суралбайт. Ибрахим алейхи салам бул сөзүн атасынын ширк ишениминен кабарсыз маалда айткан. Качан гана атасынын Аллахтын душманы экени ашкере болгондо «Эй, атаке! Мен сизден жана сиздин кудайларыңыздан кечтим!» деп араны ачык кылган.]]></footnotes>
</aya>
<aya number="5">
<translation><![CDATA[Оо, Раббибиз! Бизди каапырларга фитна (көз каранды) кылбагай элең[1] жана күнөөлөрүбүздү кечиргей элең! Оо, Раббибиз! Аныгында Сен Кудуреттүү, Даанышмансың!]]></translation>
<footnotes><![CDATA[[1] Бизди каапырлардын колу менен азапка салбагай элең !]]></footnotes>
</aya>
<aya number="6">
<translation><![CDATA[Аларда силер – Аллахтан жана Акырет Күндөн үмүт кылгандар үчүн эң сонун үлгүлөр бар. Ким (үлгү алуудан) жүз бурса, (билип койгула:) Аллах Беймуктаж, Даңазалуу Зат! (Жогорку аяттарда мушриктер менен кандай позицияда болуу керектиги үйрөтүлдү. Бирок, качан алардын ашынган душмандыгы ашкере болмоюнча, алардын ыйманга келишинен үмүт үзбөгөн абзел. Себеби…)]]></translation>
<footnotes></footnotes>
</aya>
<aya number="7">
<translation><![CDATA[Аллах алардын (Мекке мушриктеринин) ичиндеги силер душмандашкан адамдар менен араңарда достук жаратып койсо ажеп эмес. Аллах (буга) Кудуреттүү! Аллах – Кечиримдүү, Мээримдүү!]]></translation>
<footnotes></footnotes>
</aya>
<aya number="8">
<translation><![CDATA[«Силер менен дин себептүү согушпаган жана силерди мекениңерден чыгарбаган адамдарга жакшылык жана адилет кылуудан Аллах силерди кайтарбайт. Аллах адилеттүүлөрдү сүйөт».]]></translation>
<footnotes></footnotes>
</aya>
<aya number="9">
<translation><![CDATA[Силерге каршы дин себептүү согушуп, мекениңерден чыгарган жана чыгарууга жардам берген адамдарды дос тутуудан Аллах силерди кайтарат. Ким аларды дос туткан болсо, алар анык залымдар!]]></translation>
<footnotes></footnotes>
</aya>
<aya number="10">
<translation><![CDATA[Оо, ыйман келтиргендер! Эгер силерге ыймандуу аялдар хижрат кылып келсе, аларды сынагыла. Аллах алардын ыйманын эң жакшы билет. Эгер алардын ыймандуу экенин аныктасаңар, каапырларга кайтарып жибербегиле. (Себеби,) алар мушриктерге адал эмес, мушриктер аларга адал эмес.[1] Жана (эгер үйлөнсөңөр) аларга (мушрик күйөөлөрү) берген өлчөмдөгү махырды бергиле. Качан (ушул) махырды төлөсөңөр, аларга үйлөнүүдө силерге күнөө жок. Жана каапыр болуп (Мединадан Меккеге кетип) калган аялдардын билегинен да кармабагыла![2] Кийин алардан берген махырыңарды сурап алгыла, алар (силер үйлөнгөн мухажир аялдардын Меккеде калган мушрик күйөөлөрү) дагы (ал аялдарга) берген махырын силерден сурап алышсын. Аллахтын өкүмү – ушул. Ал силердин араңарда өкүм кылат. Аллах Билүүчү, Даанышман!]]></translation>
<footnotes><![CDATA[[1] Күндөрдүн биринде бир нече аялдар Исламга кирип, Мекке мушриктеринен качып, Мединага хижрат кылып келишет. Бирок, ошого чейин пайгамбарыбыз менен мушриктердин арасында «Меккеден Мединага качып келгендерди кайтарып берилет» деген келишим бар эле. Пайгамбарыбыз саллаллоху алайхи ва саллам «Эгер бул аялдарды кайтарып жиберсем, мушрик күйөөлөрү менен турмушу кандай болот?» деп ойлонуп калганда, маселеге чечим катары Аллах таала ушул аяттарды түшүргөн.
[2] Эгер ушундуй болсо, талак түшөт жана ал аял менен ажырашууга туура келет.]]></footnotes>
</aya>
<aya number="11">
<translation><![CDATA[Эгерде, силердин аялдардан кимдир бирөөсү каапырлар тарапка өтүп (бир мушрикке тийип) кетсе, (жана анын мушрик күйөөсү силерге махырды кайрып бербесе) анан силер (согушта мушриктерди) жеңип алсаңар, аялы кетип калган кишилерге (олжодон) махыры өлчөмүндө бөлүп бергиле. Жана өзүңөр ыйман келтирген Аллахтан корккула!]]></translation>
<footnotes></footnotes>
</aya>
<aya number="12">
<translation><![CDATA[Оо, Пайгамбар! Эгер сага ыймандуу аялдар келип, Аллахка эч нерсени шерик кылбоого, уурулук, зынаа кылбоого, (кыз төрөлгөн) балдарын өлтүрбөөгө, бирөөдөн бала арттырып эрине таңуулабоого жана жакшы (сооп) иштерге буюрганыңда сага каяша айтпоого ант беришсе,[1] алардан антын кабыл ал жана алардын күнөөлөрүнө Аллахтан кечирим сура. Аллах Кечиримдүү, Ырайымдуу.]]></translation>
<footnotes><![CDATA[[1] Исламга кирген аялдар пайгамбарыбызга ушул иштерди жасабоого ант беришкен. Бул ант исламда «байьат» деп аталат.]]></footnotes>
</aya>
<aya number="13">
<translation><![CDATA[Оо, ыйман келтирген пенделер! Аллахтын каарына жолуккан (мушрик) коом менен дос болбогула! Каапырлар мүрзөдөгү адамдардан (алардын кайра тирилүүсүнөн) үмүт үзгөнү сыяктуу, алар (мушриктер) дагы Акыреттен үмүт кылышпайт.]]></translation>
<footnotes></footnotes>
</aya>
</sura>
<sura number="61">
<aya number="1">
<translation><![CDATA[Аллахка асмандардагы жана жердеги бардык нерселер тасбих айтты. Ал – Кудуреттүү, Даанышман!]]></translation>
<footnotes></footnotes>
</aya>
<aya number="2">
<translation><![CDATA[Оо, момундар! Эмне үчүн жасабаган ишиңерди сүйлөйсүңөр?!]]></translation>
<footnotes></footnotes>
</aya>
<aya number="3">
<translation><![CDATA[Жасабаган ишиңерди сүйлөө Аллахтын алдында эң чоң күнөө![1]]]></translation>
<footnotes><![CDATA[[1] Кээ бир мусулмандар каапырлардын зулумдугуна чыдабай кеткенде "Эх, качан Аллахтан согуш жөнүндө өкүм келээр экен" деп бейсабыр болушкан. Анан, убактысы жетип, Аллах тааладан жихадка чыккыла деген өкүм келгенде, жанагы "баатырлар" болбогур нерселерди шылтоолоп согуштан кара жанын калкалап калышты.]]></footnotes>
</aya>
<aya number="4">
<translation><![CDATA[Аллах Өзүнүн Жолунда тегиз курулган үйлөр сыяктуу сап-сап болуп согушкан пенделерин сүйөт.]]></translation>
<footnotes></footnotes>
</aya>
<aya number="5">
<translation><![CDATA[(Оо, Мухаммад!) эстегин, бир кезде Муса өзүнүн коомуна «Оо, коомум! Эмнеге мени ирээнжитип жатасыңар? Мен Аллахтын силерге жиберилген пайгамбары экенимди билесиңер го!» деди. Анан качан гана алар (акыйкаттан) бурулуп кеткенде, Аллах дагы алардын жүрөгүн (акыйкатты кабыл алуудан) буруп койду. Аллах бузуку коомду туура жолго баштабайт!]]></translation>
<footnotes></footnotes>
</aya>
<aya number="6">
<translation><![CDATA[Эстегин, (бир кезде) Марямдын уулу Иса (мындай) деди: «Оо, Исраил урпактары! Мен силерге Аллахтан жиберилген пайгамбар боломун. (Мен) өзүмдөн мурдагы Тооратты(н өкүмдөрүн) тастыктаймын жана менден кийин келе турган, ысымы «Ахмад» болгон пайгамбар жөнүндө (алдын ала) сүйүнчү кабар айтамын".[1] Анан качан ал (Мухаммад) аларга анык далилдерди алып келгенде (ыйман келтирүүнүн ордуна) «бул анык сыйкыр го!» дешти.]]></translation>
<footnotes><![CDATA[[1] «Ахмад» - бул пайгамбарыбыздын Инжилде жазылган аты. Бул ысымдын биринчи мааниси «Аллахты мактаган», экинчи мааниси «Макталган». Христиандар Инжилди өзгөрткөндө ал ысымды өчүрүп жиберишкен. Бирок, байыркы латын тилиндеги нускаларында «Параклет» (Макталган) деген ысым сакталып калган.]]></footnotes>
</aya>
<aya number="7">
<translation><![CDATA[Исламга чакырылганда Аллахка жалаа жапкан адамдан залымыраак ким бар?! Аллах залым адамдарды туура жолго баштабайт!]]></translation>
<footnotes></footnotes>
</aya>
<aya number="8">
<translation><![CDATA[Аллахтын Нурун ооздору менен (үйлөп) өчүрүүнү каалашат! Бирок, каапырлар жаман көргөнү менен Аллах Өзүнүн Нурун толук (бүт ааламга) жеткирет!]]></translation>
<footnotes></footnotes>
</aya>
<aya number="9">
<translation><![CDATA[Ал Өзүнүн пайгамбарын туура жол жана Акыйкат Дин менен – ал динди бардык диндерден үстөм кылуу үчүн – жиберди.[1] Эгер мушриктер жаман көрсө да.]]></translation>
<footnotes><![CDATA[[1] Ушул күндөрдөгү акыркы маалыматтар ырастагандай, тутунган, ээрчиген адамдарынын саны боюнча, Ислам Дини дүйнөдө алдынкы орунга чыкты!]]></footnotes>
</aya>
<aya number="10">
<translation><![CDATA[Оо, ыйман келтирген пенделер! Мен силерди жан ооруткан азаптан сактап калчу «соодага» баштайынбы?]]></translation>
<footnotes></footnotes>
</aya>
<aya number="11">
<translation><![CDATA[(Ал соода төмөндөгүчө:) Аллахка жана Анын пайгамбарына ыйман келтиресиңер, Аллахтын Жолунда малыңар жана жаныңар менен жихад кыласыңар. Ушул силер үчүн жакшы (соода) эгер билсеңер.]]></translation>
<footnotes></footnotes>
</aya>
<aya number="12">
<translation><![CDATA[(Ошондо Аллах) силердин күнөөңөрдү кечирип, түбүнөн дарыялар аккан бейиштерге жана Адн (түбөлүктүүлүк) бейиштериндеги пакиза жашоо жайларына киргизет. Бул – Улуу Жеңиш!]]></translation>
<footnotes></footnotes>
</aya>
<aya number="13">
<translation><![CDATA[Дагы силер жакшы көргөн нерсени (да Аллах силерге белек кылат. Ал –) Аллахтын жардамы жана жакында келе турган жеңиш! (Оо, Мухаммад! Сен ушул жеңишти) ыймандууларга сүйүнчүлө!]]></translation>
<footnotes></footnotes>
</aya>
<aya number="14">
<translation><![CDATA[Оо, ыйман келтирген пенделер! Аллахтын (дининин) жардамчылары болгула! Ушул сыяктуу Марямдын уулу Иса дагы шакирттерине «Аллах Жолунда ким мага жардамчы болот?» дегенде, шакирттери «Биз – Аллахтын жардамчылары!» дешкен. Анан, Исраил урпактарынан бир тайпасы (Исанын динине) ыйман келтирип, дагы бир тайпалары каапыр болушту. Биз ыйман келтиргендерди душмандарынан кубаттуу кылдык эле, натыйжада алар жеңип чыгышты.]]></translation>
<footnotes></footnotes>
</aya>
</sura>
<sura number="62">
<aya number="1">
<translation><![CDATA[Аллахка асмандардагы жана Жердеги бардык нерселер тасбих айтат. Ал – Падыша, Таза-Пакиза, Кудуреттүү жана Даанышман!]]></translation>
<footnotes></footnotes>
</aya>
<aya number="2">
<translation><![CDATA[Ал уммий адамдар[1] арасына өздөрүнүн ичинен (тандап алган) пайгамбарды жиберди. Ошол (пайгамбар) аларга Аллахтын аяттарын тилават кылат, аларды (ширк жана башка күнөөлөрдөн) тазартат жана Китеп менен Сүннөттү таалим берет. Алар мындан мурда анык адашууда болушкан.]]></translation>
<footnotes><![CDATA[[1] Арабдар энени "Уммун" дешет. "Уммий" дегендин мааниси "энеден туулган бойдон окуу-жазууну билбей чоңойгон" дегенди түшүндүрөт.]]></footnotes>
</aya>
<aya number="3">
<translation><![CDATA[Жана (Аллах ал пайгамбарды) али аларга кошулбаган башка элдерге[1] да жиберди. Ал – Кудуреттүү, Даанышман.]]></translation>
<footnotes><![CDATA[[1] Бул элдер сахабалардан кийин келип, алардын дин кербенине кошула турган мусулмандар же болбосо, тээ кыяматка чейин ислам үммөтүнө кошула турган арабдан башка элдер.]]></footnotes>
</aya>
<aya number="4">
<translation><![CDATA[Бул Аллахтын каалаган пенделерине бере турган пазилети. Аллах улуу пазилет Ээси![1]]]></translation>
<footnotes><![CDATA[[1] Уммий арабдар арасынан Мухаммад саллалоху алайхи ва саллам пайгамбарчылык пазилети менен келгенде яхудилер "Аллах пайгамбарды уммийлердин арасынан тандамак беле? Тандаса, мына биздин арабыздан тандайт. Себеби, бизде илим - Ыйык Китеп бар" дешип ыйман келтирбей коюшкан. Бирок, дал ошол Тооратта акыркы пайгамбар арабдардын арасынан келиши жөнүндө ыйык кабар айтылган эле.]]></footnotes>
</aya>
<aya number="5">
<translation><![CDATA[Тооратты (колдорунда) көтөргөнү менен, кийин аны(н өкүм-буйруктарын иш жүзүнө аткара) көтөрбөгөн адамдар, үстүнө көп китеп көтөргөн эшек сыяктуу. Аллахтын аяттарын жалганга чыгарган коомдун тамсили кандай жаман! Аллах залым коомду туура жолго баштабайт!]]></translation>
<footnotes></footnotes>
</aya>
<aya number="6">
<translation><![CDATA[(Оо, Мухаммад!) Айткын: «Оо, яхудилер! Эгер силер «Бардык адамдар эмес, мына биз гана Аллахтын сүйгөн пенделерибиз» деп ойлосоңор, анда өлүмдү тилегиле, эгер чынчыл болсоңор».]]></translation>
<footnotes></footnotes>
</aya>
<aya number="7">
<translation><![CDATA[(Жок,) алар жасаган (көп күнөө) иштери себептүү эч качан өлүмдү сагынышпайт. Аллах залымдарды Билүүчү.]]></translation>
<footnotes></footnotes>
</aya>
<aya number="8">
<translation><![CDATA[Айт: «силер качып (коркуп) жүргөн өлүмгө албетте жолугасыңар. Кийин, көмүскөнү да, көрүнгөндү да Билүүчүгө кайтарыласыңар. Ал силерге жасаган ишиңердин кабарын билдирет.]]></translation>
<footnotes></footnotes>
</aya>
<aya number="9">
<translation><![CDATA[Оо, ыйман келтирген пенделер! Эгер Жума күнү (Жума намазына чакырып) азан айтылчу болсо, тезинен Аллахты эскерүүгө (мечиттерге) шашылгыла жана сооданы (намаз бүткөнгө чейин) токтоткула. Бул өзүңөр үчүн жакшы, эгер билсеңер.]]></translation>
<footnotes></footnotes>
</aya>
<aya number="10">
<translation><![CDATA[Ал эми, намаз бүткөндө Аллахтын ырыскыларын издеп, жер бетине жайылгыла жана Аллахты көп эстегиле. (Ошондо) жеңишке (бейишке) жетээрсиңер!]]></translation>
<footnotes></footnotes>
</aya>
<aya number="11">
<translation><![CDATA[Алар (кээ бир мусулмандар) сооданы жана оюн-тамашаны көргөндө ошого чуркап кетишти. Сени болсо, (мечиттин минбарында) турганың бойдон калтырышты. Сен айткын: «Аллахтын алдындагы сооп соодадан жана оюн-тамашадан жакшы. Аллах эң жакшы ырыскы берүүчү.[1]]]></translation>
<footnotes><![CDATA[[1] Жума күндөрдүн биринде пайгамбар саллаллоху алайхи ва саллам минбарда хутба кылып турган. Ошол маалда Мединага шаан-шөкөт менен соода кербени кирип келет. Көпчүлүк сахабалар хутбаны таштап чуркап кетишет. Бул аят ошол окуяга байланыштүү түшкөн.]]></footnotes>
</aya>
</sura>
<sura number="63">
<aya number="1">
<translation><![CDATA[(Оо, Мухаммад!) Эгер сага мунафыктар келсе «биз күбөлүк беребиз: сен Аллахтын элчисисиң» дешет. Аллах билет, сен Өзүнүн элчиси экениңди. Аллах мунафыктардын анык жалганчылыгына күбөлүк берет.[1]]]></translation>
<footnotes><![CDATA[[1] Мединадагы кээ бир бай адамдар эми гана бийлик тизгинин колуна алмак болуп турганда пайгамбарыбыз хижрат кылып келип калат жана жалпы эл аны ээрчип калат. Ызырынып калган жанагылар ичинде «ит өлүп» исламды жана пайгамбарды жек көрүп турушса да, сыртынан пайгамбарыбызга ыйман келтиришээрин бат-бат кайталап, кээде ант ичип да турушкан.]]></footnotes>
</aya>
<aya number="2">
<translation><![CDATA[Алар анттарын калканыч кылып (өздөрүнө кошуп башка адамдарды да) Аллахтын Жолунан тосушкан. Алардын иштери кандай жаман!]]></translation>
<footnotes></footnotes>
</aya>
<aya number="3">
<translation><![CDATA[Мунун себеби, алар (оозунда) ыймандуу, (жүрөгүндө) каапыр болгону. Натыйжада жүрөктөрүнө мөөр басылып, (жакшылык менен жамандыкты) ажырата албай турган болуп калышты.]]></translation>
<footnotes></footnotes>
</aya>
<aya number="4">
<translation><![CDATA[Эгер аларга карасаң келбеттери сени кызыктырат. Эгер (жалганды кооздоп) сүйлөсө аларды угасың. Алар (дубалга) жөлөп коюлган (жансыз) жыгач сыяктуу. (Ар дайым далбасада жашаганы себептүү) ар бир добушту өздөрүнүн зыянына деп ойлошот. Алар – душмандар, абайла алардан! Аллах кыйраткырлар, (чындыктан бурулуп) кайда бара жатышат!]]></translation>
<footnotes></footnotes>
</aya>
<aya number="5">
<translation><![CDATA[Аларга «(тооба кылып) келгиле, Аллахтын элчиси силердин күнөөңөрдү кечиришин Аллахдан сурайт» деп айтылганда, моюн толгоп кетишкен жана сен аларды текеберлик менен (адамдарды акыйкаттан) тосконун көрдүң.]]></translation>
<footnotes></footnotes>
</aya>
<aya number="6">
<translation><![CDATA[Сен алар үчүн (Аллахтан) кечирим сурасаң да же сурабасаң да – айырмасы жок: Аллах эч качан кечирбейт! Аллах бузуку коомду туура жолго баштабайт!]]></translation>
<footnotes></footnotes>
</aya>
<aya number="7">
<translation><![CDATA[Алар (өз кишилерине) «Аллахтын элчисинин айланасындагы адамдарга ихсан-көмөк көргөзбөгүлө, (ажеп эмес, Мухаммаддын айланасынан) тарап кетишсе» дешет. Асмандар менен жердин казыналары Аллахтын колунда го! Бирок, мунафыктар муну түшүнбөйт.]]></translation>
<footnotes></footnotes>
</aya>
<aya number="8">
<translation><![CDATA[Алар (дагы) «Эгер Мединага кайтсак, улук адамдар селсаяктарды (шаардан) айдап чыгат» дешкен . Улуулук Аллахка, Анын элчисине жана ыйман келтиргендерге таандык. Бирок, мунафыктар муну билишпейт.]]></translation>
<footnotes></footnotes>
</aya>
<aya number="9">
<translation><![CDATA[Оо, ыйман келтиргендер! Мал-дүйнөңөр менен бала-чакаңар силерди Аллахты эскерүүдөн (ибадаттардан) алаксытып койбосун! Ким ушундай кылса, алар – зыян тарткандар!]]></translation>
<footnotes></footnotes>
</aya>
<aya number="10">
<translation><![CDATA[Качан гана силерден бирөөңөргө өлүм (сааты) келгенде «Оо, Раббим! Эгер мени бир аз мөөнөткө (жанымды албай) койо турсаң, садака кылып, жакшы адамдардан болоор элем!» деп (чыйпылыктап) калаардан мурда силерге Аллах берген ырыскылардан садака кылып калгыла.]]></translation>
<footnotes></footnotes>
</aya>
<aya number="11">
<translation><![CDATA[Ажалы жетип калса, Аллах эч бир жанга мөөнөт бербейт! Аллах силердин бардык ишиңерден Кабардар!]]></translation>
<footnotes></footnotes>
</aya>
</sura>
<sura number="64">
<aya number="1">
<translation><![CDATA[Аллахты(н Атын) асмандардагы жана Жердеги бардык (жандуу-жансыз) нерселер аруулашат. Мүлк Аныкы, мактоо Өзүнө гана таандык! Ал - бардык нерсеге Кудуреттүү!]]></translation>
<footnotes></footnotes>
</aya>
<aya number="2">
<translation><![CDATA[(Оо, инсандар!) Ал силерди жараткан. Силердин араңарда каапыр да бар, ыймандуу да бар. Аллах бардык ишиңерди Көрүүчү!]]></translation>
<footnotes></footnotes>
</aya>
<aya number="3">
<translation><![CDATA[Ал асмандар менен жерди акыйкат менен жаратты, силерге эң сонун келбет берди жана көрүнүшүңөрдү көрктүү кылды. Кайтып баруу – Өзүнө!]]></translation>
<footnotes></footnotes>
</aya>
<aya number="4">
<translation><![CDATA[Ал асмандардагы жана жердеги бардык нерсени билет жана силердин сырыңарды да сыртыңарды да билет. Аллах жүрөктөрдө катылган нерселерди да Билүүчү!]]></translation>
<footnotes></footnotes>
</aya>
<aya number="5">
<translation><![CDATA[(Оо, мушриктер!) силерге мурдагы каапыр жамааттардын кабары келбеди беле? Алар өз кылмыштарынын жазасын тартышкан.[1] Жана аларга (Кыяматта) катуу азап бар.]]></translation>
<footnotes><![CDATA[[1] Кээ бирөөлөрүнүн башына таш жааган, кээ бирлерин жер жуткан.]]></footnotes>
</aya>
<aya number="6">
<translation><![CDATA[Мунун себеби, аларга пайгамбарлары анык далилдерди алып келгенде «бизди адам перзенти туура жолго баштайт бекен?» деп, каапыр болуп, жүз буруп кетишти.[1] Аллах аларга муктаж эмес. Аллах – Беймуктаж, Макталган!]]></translation>
<footnotes><![CDATA[[1] Алар текеберчилигинен улам "Бизге периштеден пайгамбар келсе ыйман келтирет элек, өзүбүз сыяктуу, тамак-аш жеп, базар аралап жүргөн адам баласы кантип пайгамбар болсун?!" дешкен.]]></footnotes>
</aya>
<aya number="7">
<translation><![CDATA[Каапырлар «биз эч качан кайра тирилбейбиз» деп ойлошту. Айткын: «жок, андай эмес! Раббиме ант ичип айтамын: силер шексиз (Аллахтын кудурети менен) кайра тирилесиңер жана албетте, силерге жасаган ишиңердин кабары берилет. Бул Аллах үчүн жеңил.]]></translation>
<footnotes></footnotes>
</aya>
<aya number="8">
<translation><![CDATA[Эми, (эсиңерге келип) Аллахка, Анын пайгамбарына жана биз түшүргөн Нурга (Куранга) ыйман келтиргиле! Аллах бардык ишиңерден Кабардар!]]></translation>
<footnotes></footnotes>
</aya>
<aya number="9">
<translation><![CDATA[(Аллах) силерди чогулуш күнүнө чогулткан (Кыямат) күндү (эстегиле). Ал – Тагаабун Күнү![1] Ким Аллахка ыйман келтирип, жакшы амалдарды кылган болсо, (Аллах) анын күнөөлөрүн кечирип, астынан дарыялар аккан бейиштерге киргизет. Алар анда түбөлүк калышат. Бул – Улуу жетишкендик!]]></translation>
<footnotes><![CDATA[[1] «Тагаабундун» мааниси «Бири-биринен ажыратылуу». Ал күндө ыймандуулар каапырлардан ажыратылып, бейишке жиберилсе, каапырлар ыймандуулардан бөлүнүп, тозокко айдалат.]]></footnotes>
</aya>
<aya number="10">
<translation><![CDATA[Ал эми, каапыр болуп, Биздин аяттарыбызды жалган дегендер тозок ээлери болуп, анда түбөлүк калышат. Кандай жаман акыбет!]]></translation>
<footnotes></footnotes>
</aya>
<aya number="11">
<translation><![CDATA[(Пенделерге) жеткен ар бир балээ Аллахтын гана уруксаты менен болот. Ким Аллахка ыйман келтирсе, анын жүрөгүн туура жолго багыттап койот. Аллах бардыгын Билүүчү!]]></translation>
<footnotes></footnotes>
</aya>
<aya number="12">
<translation><![CDATA[Аллахка моюн сунгула, пайгамбарга моюн сунгула! Эгер моюн сунбасаңар (өзүңөргө зыян). Биздин элчибиздин милдети (акыйкатты) анык жеткирип коюудан гана турат.]]></translation>
<footnotes></footnotes>
</aya>
<aya number="13">
<translation><![CDATA[(Ал –) Аллах! Бир Өзүнөн башка сыйынууга татыктуу кудай жок! Ыймандуулар Аллахка гана тобокел кылышсын!]]></translation>
<footnotes></footnotes>
</aya>
<aya number="14">
<translation><![CDATA[Оо, ыйман келтирген пенделер! (Кээ бир учурда) силерге аялдарыңар менен перзенттериңер арасынан (Аллах Жолунан тосуучу) душмандар чыгат. Алардан абайлагыла! Эгер аларды кечирип, айкөлдүк кылсаңар (билип алгыла) Аллах - Кечиримдүү, Ырайымдуу!]]></translation>
<footnotes></footnotes>
</aya>
<aya number="15">
<translation><![CDATA[Чынында, мал-дүйнөңөр менен бала-чакаңар силерге сыноо. Аллахтын алдында улуу сооптор бар.]]></translation>
<footnotes></footnotes>
</aya>
<aya number="16">
<translation><![CDATA[Аллахтан алыңар жеткенче такыба кылгыла жана (пайгамбардын өкүм-насааттарын) угуп, моюн сунгула. Жана (Аллах Жолунда) садака кылгыла. (Бул ишиңер) өзүңөргө жакшы. Ким напсинин ачкөздүгүнөн сактана алган болсо, дал ошолор жеңишке жеткендер.]]></translation>
<footnotes></footnotes>
</aya>
<aya number="17">
<translation><![CDATA[Эгер Аллахка жакшынакай карыз берсеңер,[1] силерге бир нече эсе[2] көбөйтүп кайтарат жана (буга кошумча иретинде) күнөөңөрдү да кечирет. Аллах жакшылыктаррга шүгүр кылуучу жана (пейили) Жумшак.]]></translation>
<footnotes><![CDATA[[1] Аллах Жолунда садака кылсаңар.
[2] Он эседен жети жүз эсеге чейин.]]></footnotes>
</aya>
<aya number="18">
<translation><![CDATA[(Аллах) кайыпты да, ашкерени да Билүүчү, Кудуреттүү, Даанышман!]]></translation>
<footnotes></footnotes>
</aya>
</sura>
<sura number="65">
<aya number="1">
<translation><![CDATA[Оо, пайгамбар! Эгер аялдарга талак берчү болсоңор, «идда» мөөнөттөрүндө талак бергиле.[1] Анан идда мөөнөтүн эсептегиле жана Раббиңер – Аллахтан корккула! Анык бузук иш (зынаа) кылбаса, аларды үйүнөн чыгарып койбогула жана алар да чыгып кетишпесин! Булар – Аллахтын чектөөлөрү. Ким Аллах белгилеген чектен чыгып кетсе, өзүнө зулум кылган болот. Сен билбейсиң, Аллах ушундан (өкүмдөрдү сактагандан) кийин (эрди-катын үчүн бир пайдалуу) ишти болтурса ажеп эмес.[2]]]></translation>
<footnotes><![CDATA[[1] «Идда мөөнөттөрүндө талак бергиле» дегени, иддасына чейин, айыздан таза абалында, жакындык кылбай туруп талак бергиле деген мааниде.
[2] Мусулман адамдар талакты оюнчук кылып албаш керек. Анын да эрежелери бар. Ал эми, эрежеси менен талагы берилген аялдарды үйдөн чыгарып жиберилбейт. Ал аял идда мөөнөтү (үч ирет этек кири келип, үч ирет тазалануу убактысы) аяктаганга чейин үйүндө олтурууга жана күйөөсү тарабынан каржыланууга тийиш. А, эгер талактын себеби аялдын бузуктугунда болсо, анда эрежеси менен талак кылгандан кийин үйдөн чыгарып жиберсе болот.]]></footnotes>
</aya>
<aya number="2">
<translation><![CDATA[Эгер аялдар (идда) мөөнөтүн бүтүрсө, же жакшылык менен алып калгыла же жакшылык менен ажырашкыла. (Жарашсаңар да, ажырашсаңар да) өзүңөрдөн эки адилеттүү адамды күбө кылгыла. (Оо, күбө болгондор!) силер Аллах үчүн (түз-туура) күбөлүк бергиле! Мунуңар Аллахка жана Акырет Күнүнө ыйман келтирген адамдарга үлгү болоор иш. Ким Аллахтан такыба кылса, анын жолун ачып койот.]]></translation>
<footnotes></footnotes>
</aya>
<aya number="3">
<translation><![CDATA[Жана ойлобогон тараптан ырыскы таап берет. (Ошентип,) ким Аллахка тобокел кылса, Өзү жетиштүү. Аллах Өз ишин аягына чыгарат. Аллах ар бир нерсеге ченем-өлчөм белгилеп койгон.]]></translation>
<footnotes></footnotes>
</aya>
<aya number="4">
<translation><![CDATA[Ал эми, (талагы берилген) аялдарыңардын арасында этек кир келбей калгандары (карыя жаштагылары) болсо жана («булардын идда мөөнөтү кандай болот?» деп) шектенсеңер, алардын иддасы - үч ай. Эми, (балакатка жетпеген же бир оору себептүү) тап-такыр этек кири келбеген аялдар болсо, (булардын иддасын да үч ай деп эсептейсиңер). Боюна бүтүп калган аялдардын идда мөөнөтү – төрөгөнгө чейин. Ким Аллахтан такыба кылса, анын ишин жеңилдетип койот.]]></translation>
<footnotes></footnotes>
</aya>
<aya number="5">
<translation><![CDATA[Силерге Аллах түшүргөн буйрук – ушул. Ким Аллахтан корксо, анын күнөөлөрүн өчүрөт жана сообун көбөйтөт.]]></translation>
<footnotes></footnotes>
</aya>
<aya number="6">
<translation><![CDATA[Аларга[1] мүмкүн болушунча өзүңөр жашаган үйлөрдөн орун бергиле. Аларга кысым көргөзүү менен зыян жеткирбегиле. Эгер алардын боюна бүткөн болсо, боюндагысын төрөгөнгө чейин (бардык муктаждыгын) камсыздагыла. Эгерде силер үчүн (балаңарды) эмизип берсе, акысын төлөп бергиле[2] жана (сүт акысынын баасын) өз ара, жакшылык менен келишип алгыла. Эгер (келише албай) кыйналсаңар, ал (күйөө) үчүн (баласын) башка аял эмизип берет.]]></translation>
<footnotes><![CDATA[[1] Талагы берилген аялдарга.
[2] Талак кылынган аял идда мөөнөтүндө төрөсө, бала атаныкы болгону себептүү, баланы эмизгени үчүн анын атасынан (мурдагы күйөөсүнөн) акы талап кылса, ата аны төлөп бериши зарыл.]]></footnotes>
</aya>
<aya number="7">
<translation><![CDATA[«Бай адам байлыгынан (кеңири) камкордук кылсын. Кимдин ырыскысы ченелген болсо, Аллах берген нерселерден (колунан келишинче) камкордук кылсын. Аллах эч кимди Өзү бергенден ашыкчасына мажбурлабайт. Аллах тез арада кыйынчылыктын артынан жеңилдик берет».]]></translation>
<footnotes></footnotes>
</aya>
<aya number="8">
<translation><![CDATA[(Мурунку заманда) нечендеген айыл-шаар (элдери) Раббисинин жана Анын пайгамбарларынын буйругунан баш тартышты. Анан Биз алар менен катуу эсептешип, жагымсыз азаптарга салдык.]]></translation>
<footnotes></footnotes>
</aya>
<aya number="9">
<translation><![CDATA[Алар кылмыштарынын жазасын татышты. Кылмыштарынын акыбети зыян тартуу (өлүм) болду!]]></translation>
<footnotes></footnotes>
</aya>
<aya number="10">
<translation><![CDATA[Аллах (Акыретте дагы) аларга катуу азапты даярдап койгон. Эми, Аллахтан корккула, оо, ыйман келтирген акылдуулар! Аллах силерге (туура жолго багыттоочу) эскермени жиберди.]]></translation>
<footnotes></footnotes>
</aya>
<aya number="11">
<translation><![CDATA[(Ал эскерме – Аллахтын) элчиси. Ал силерге Аллахтын анык аяттарын окуп берет, ыйман келтирип, жакшы амал кылгандарды караңгылыктардан Нурга чыгаруу үчүн. Ким Аллахка ыйман келтирип, жакшы амал кылган болсо, аны түбүнөн дарыялар аккан жана анда түбөлүк калуучу бейиштерге киргизет. Аллах ага эң сонун ырыскыны (бейишти) берди!]]></translation>
<footnotes></footnotes>
</aya>
<aya number="12">
<translation><![CDATA[Аллах жети кабат асмандарды жана жерден да ошончосун жаратты. Алардын (асман-жердин) арасына (Анын) буйруктар(ы), Аллах ар нерсеге кудуреттүү экенин жана Аллах ар нерсени илими менен камтып алганын билишиңер үчүн түшүп турат.]]></translation>
<footnotes></footnotes>
</aya>
</sura>
<sura number="66">
<aya number="1">
<translation><![CDATA[Оо, пайгамбар! Эмне үчүн аялдарыңдын көңүлү үчүн Аллах сага адал кылган нерселерди (өзүңө) арам кылып жатасың?! Аллах Кечиримдүү, Боорукер![1]]]></translation>
<footnotes><![CDATA[[1] Сүрөнүн «Тахрим» (Өзүнө бир нерсени арам кылып алуу) деп аталышына төмөндөгү окуя себеп болгон: Күндөрдүн биринде пайгамбарыбыз саллаллоху алайхи ва саллам Зейнеп деген аялынын үйүнөн бал ичип чыгат жана Хафса менен Айшанын алдына кирет. Бул эки аялы Зейнепке катуу атаандаштык кылчу. Анан экөө сүйлөшүп алып, пайгамбарыбызга «Оозуңуз бир аз жыттанып калыптыр» дешет. Пайгамбарыбыз саллаллоху алайхи ва саллам аялдарынын көңүлү үчүн «Экинчи бал ичпеймин» деп ант берет. Бул аят ушул жоругу үчүн пайгамбарыбызга Аллахтын эскертүүсү.]]></footnotes>
</aya>
<aya number="2">
<translation><![CDATA[Аллах силерге антыңардан кайтуунун жолун үйрөткөн.[1] Силердин кожоюнуңар – Аллах. Ал – Билүүчү, Даанышман.]]></translation>
<footnotes><![CDATA[[1] Аллах таала үйрөткөн анттан кайтуунун жолу он кедейди тойдуруу же кийинтүү же болбосо бир кул азат кылуу. Эгер ага кудурети жетпесе, үч күн орозо тутуу.]]></footnotes>
</aya>
<aya number="3">
<translation><![CDATA[Бир кезде пайгамбар аялдарынын кээ бирине сырын ачты (жана «эч кимге айтпа» деди). Ал эми (аялы) аны ашкерелеп жибергенде муну Аллах (пайгамбарына) билдирди. (Пайгамбар Аллах билдирген нерселердин) кээ бирин (сыр ачкан аялына) айтты, кээ бирин айтпады. Ага айтканда ал: «муну сизге ким билдирди?!» деди. Айткын: «Билүүчү, Кабардар (Аллах) билдирди!».[1]]]></translation>
<footnotes><![CDATA[[1] Бул аяттагы сыр ачкан аял Хафса энебиз. Ал сырды Айша энебизге айтып койот. Демек, бул жерде экөө тең күнөөлүү: бири сырды ачуучу, экинчиси аны жактырып угуучу.]]></footnotes>
</aya>
<aya number="4">
<translation><![CDATA[(Оо, пайгамбардын эки аялы!) эгер силер Аллахка тообо кылсаңар жүрөгүңөрдү (пайгамбар сүйгөн нерсени сүйүүгө, ага жакпаган нерсени жек көрүүгө) муютат. Ал эми, ага каршы чыксаңар, (билип алгыла) анын (ишенген) Эгеси – Аллах! Андан кийин анын жардамчылары Жебирейил, ыйманы таза момундар жана периштелер!]]></translation>
<footnotes></footnotes>
</aya>
<aya number="5">
<translation><![CDATA[Эгер пайгамбар силердин талагыңарды берип жиберсе, Аллах ага силерден жакшыраак, мусулман, ыймандуу, моюн сунган, тообо кылуучу, ибадатчыл жана орозо кармоочу кыз-жубандарды алмаштырып бериши мүмкүн.]]></translation>
<footnotes></footnotes>
</aya>
<aya number="6">
<translation><![CDATA[«Оо, ыйман келтирген пенделер! Өзүңөрдү жана үй-бүлөңөрдү тозоктон коргоп калгыла! Анын отундары адамдардан жана таштардан, үстүндө болсо, Аллах буюрган ишке эч качан каршы чыкпаган, буюрулган нерсени дароо аткара турган орой жана күчтүү периштелер турат!»]]></translation>
<footnotes></footnotes>
</aya>
<aya number="7">
<translation><![CDATA[Эй, каапырлар! Бул (Кыямат) күнү кечирим сурабай эле койгула, өзүңөр жасаган кылмышка жараша жазаңарды аласыңар!]]></translation>
<footnotes></footnotes>
</aya>
<aya number="8">
<translation><![CDATA[Оо, ыйман келтирген пенделер! Аллахка чын жүрөктөн тообо кылгыла! Раббиңер күнөөңөрдү өчүрүп, түбүнөн дарыялар агып турган бейиштерге киргизсе ажеп эмес. Ал (Кыямат) күндө Аллах (эч качан) пайгамбар жана аны менен бирге болгондорду шерменде кылбайт! Алардын (Аллах берген) нурлары оң тарабында жана алдында (жарытып) агылганда алар (дуба кылып:) «Оо, Раббибиз! Нурубузду кемитпегей элең! Күнөөлөрүбүздү кечиргей элең! Сен ар нерсеге кудуреттүүсүң!» дешет.]]></translation>
<footnotes></footnotes>
</aya>
<aya number="9">
<translation><![CDATA[Оо, пайгамбар! Каапырлар менен мунафыктарга каршы жихад кыл жана чечкиндүү бол! Алардын бараар жери – тозок! Кандай жаман акыбет!]]></translation>
<footnotes></footnotes>
</aya>
<aya number="10">
<translation><![CDATA[Аллах каапырлар(дын акыбети кандай бүтүшүн билгизүү) үчүн Нухтун аялы менен Луттун аялын мисал келтирди. Экөө тең Биздин салих пенделерибиздин (никесинин) астында болчу. Экөөсү(нүн аялы) аларга кыянат кылышты. Анан, эки пайгамбар тең Аллах тарабынан (азап болуп келген) нерседен эки аялды куткара албай калышты. Жана (эки аялдын бири сууга чөгүп, экинчисин жер жутуп өлгөндө, аларга) «киргендер менен бирге тозокко киргиле!» деп айтылды.]]></translation>
<footnotes></footnotes>
</aya>
<aya number="11">
<translation><![CDATA[Аллах ыймандуулар үчүн Фараондун аялын (үлгү катары) мисал келтирди. Бир кезде ал (дуба кылып): «Оо, Раббим! Мага Өзүңдүн алдыңда – бейиште бир үй тургузуп бер жана мени Фараон менен анын амалынан куткар! Мени залым адамдардан сакта!» деди.]]></translation>
<footnotes></footnotes>
</aya>
<aya number="12">
<translation><![CDATA[(Жана Аллах) Имрандын кызы Марямды дагы (мисал-үлгү кылды). Ал абийирин сактаган кыз болчу. Кийин Биз ага (Жебрейил периштени жиберип) Өз Рухубуздан үйлөдүк.[1] Ал Раббисинин Сөзүн жана Китебин тастыктады жана моюн сунуучулардан болду.]]></translation>
<footnotes><![CDATA[[1] Жебирейил периште анын жакасынан үйлөгөндө, ошол дем аркылуу Аллах тааланын «бол!» деген буйругу менен Исага кош бойлуу болот. Маалым болгондой бул окуяда Исаны Аллах таалага бала кылып таңуулагыдай эч нерсе жок.]]></footnotes>
</aya>
</sura>
<sura number="67">
<aya number="1">
<translation><![CDATA[(Бүткүл ааламдардын) мүлк(ү) Өз Колунда болгон Аллах Ыйык! Ал бардык нерсеге Кудуреттүү.]]></translation>
<footnotes></footnotes>
</aya>
<aya number="2">
<translation><![CDATA[Ал силердин кимиңер эң мыкты (сооптуу) иш жасай алышыңарды сыноо үчүн өлүм менен өмүрдү жараткан. Жана Ал – Кудуреттүү, Кечиримдүү!]]></translation>
<footnotes></footnotes>
</aya>
<aya number="3">
<translation><![CDATA[Ал жети асманды кабат-кабат жараткан. Сен Рахмандын жаратканында эч кандай кемчилдик таба албайсың. Эми дагы бир кара! Кемчилдик көрөөр бекенсиң?!]]></translation>
<footnotes></footnotes>
</aya>
<aya number="4">
<translation><![CDATA[Анан дагы кайра-кайра үңүл! Көз(үң) сага тунарган, чарчаган бойдон кайта берет!]]></translation>
<footnotes></footnotes>
</aya>
<aya number="5">
<translation><![CDATA[Биз дүйнө асманын жылдыз-чырактар менен кооздоп, аларды шайтандар үчүн атылуучу таш кылдык. Жана Биз алар (шайтандар) үчүн (Акыретте) тозок азабын даярдап койдук.[1]]]></translation>
<footnotes><![CDATA[[1] Табеин уламаларынан бири Катааданын күбөлүк беришинче жылдыздар үч максат: Асманга кооздук-зыйнат, адашкан жолоочуларга жол көргөзгүч, шайтандарга таш бараң үчүн жаратылган.(Табарий) Демек жылдыздарга карап төлгө ачуу, эртеңки күндөн кабар берүү жана ал төлгөлөргө ишенүү - бул анык адашуу жана каапырчылык.]]></footnotes>
</aya>
<aya number="6">
<translation><![CDATA[Жана Раббисине каапыр болгон адамдар үчүн тозок азабы бар! Ал эң жаман кайтуу!]]></translation>
<footnotes></footnotes>
</aya>
<aya number="7">
<translation><![CDATA[Качан алар анын (тозоктун) ичине ташталганда, коркунучтуу добушун угушат! Ал кайнап турган!]]></translation>
<footnotes></footnotes>
</aya>
<aya number="8">
<translation><![CDATA[(Тозок өзүнө ташталган каапырлардан) каардангандан улам жарылып кеткидей болот! Ар качан ага бир жамаат (каапырлар) ташталганда, анын (периште) кароолчулары: «Эмне силерге (ушул тозок жөнүндө) кабар берген пайгамбар келбеди беле?» – деп сурайт.]]></translation>
<footnotes></footnotes>
</aya>
<aya number="9">
<translation><![CDATA[Алар айтышат: “Ооба, ырас бизге эскертүүчү-пайгамбар келген. Бирок, биз аны жалганчыга чыгарып: «Аллах (силерге) эч нерсе түшүргөн эмес! Силер эң чоң адашуудагы адамсыңар!» дегенбиз”.]]></translation>
<footnotes></footnotes>
</aya>
<aya number="10">
<translation><![CDATA[Жана айтышат: «Эгер биз (ошол пайгамбарды) угуп, акылыбызды иштеткенде (бүгүн) тозок «ээлери» болуп калбайт элек!».]]></translation>
<footnotes></footnotes>
</aya>
<aya number="11">
<translation><![CDATA[Ошентип күнөөлөрүн мойнуна алышат. Тозокулар (Аллахтын ырайымынан) алыс!]]></translation>
<footnotes></footnotes>
</aya>
<aya number="12">
<translation><![CDATA[Кайыптагы Раббисинен корккон адамдарга (Аллах таала тарабынан) кечирим жана чоң сыйлык (бейиш) бар.]]></translation>
<footnotes></footnotes>
</aya>
<aya number="13">
<translation><![CDATA[Жана (оо, адамдар) силер сөзүңөрдү сыр тутасыңарбы же ашкере кыласыңарбы, Ал көкүрөктөрдү ээлеген нерселерди Билүүчү!]]></translation>
<footnotes></footnotes>
</aya>
<aya number="14">
<translation><![CDATA[(Көкүрөктөгү сырларды) Жараткан билбей калат бекен?! Ал Латийф[1] (жана бардыгынан) Кабардар го!]]></translation>
<footnotes><![CDATA[[1] “Ал-Латийф” «Иште же мамиледе өтө жумшак», «Өтө терең илимдүү». Аллах тааланын өтө назик, терең илими менен кылган иштери жана мамилеси «лутф» деп аталат. Аллах тааланын пенделерине кылган лутфу – жумшактыгы өтө чексиз, муну айтып бүтүрүү мүмкүн эмес.]]></footnotes>
</aya>
<aya number="15">
<translation><![CDATA[Ал силер үчүн жерди моюн сунуучу кылып койду. Эми, анын чар тарабында жүрүп, (Аллахтын) ырыскыларынан жей бергиле! Кайра тирилип баруу – анын Өзүнө гана![1]]]></translation>
<footnotes><![CDATA[[1] Аллах таала моюн сундуруп койгону себептүү Эне-Жер титиреп жарылып кетпей, биз анын койнунда каалаган багытыбызга басып, аман-эсен соода-сатыгыбызды, дыйканчылык-тиричилигибизди өткөрүп, Аллах таала чачып койгон ырыскыларыбызды терип, жеп жүрөбүз. Капырлар эмне үчүн ушул ырайымдуулукка жооп иретинде Аллах таалага шүгүр (ибадат) кылышпайт?! Же Анын Өзүнө кайтып барбайбыз деп ойлошобу?!]]></footnotes>
</aya>
<aya number="16">
<translation><![CDATA[(Эй, каапырлар) асмандагы Зат[1] силерди жерге жуткуруп жиберүүсүнөн (тап-такыр) тынчсыңарбы?! Капысынан ал (жер) чайпалып кетсечи?!]]></translation>
<footnotes><![CDATA[[1] Бул аяттагы “асмандагы Зат” ким экени жөнүндө аалымдар арасында талаш бар. Бул котормодон мурунку, А. Ысмаилов, С. Доолов, Д. Абдылдаев жана С. Гавайлардын котормосунда дагы “асмандагы Зат – бул Аллах” деп шилтеме берилген. (563-бет). Улук пайгамбарыбыз “Ким жердегилерге ырайым кылса, ага асмандагы ырайым кылат” деген. (Сахиху Абу Дауд, Сахиху Термизий) Имам Табарий дагы өзүнүн тафсиринде “асмандагы – бул Аллах” деген.]]></footnotes>
</aya>
<aya number="17">
<translation><![CDATA[Же болбосо, силер, асмандагы (Аллах) үстүңөргө таш учурган катуу шамал жиберишинен амансыңарбы!? Жакында (Менин) эскертүү(м) кандай экенин билип аласыңар!]]></translation>
<footnotes></footnotes>
</aya>
<aya number="18">
<translation><![CDATA[Алардан мурунку (каапыр) пенделер дагы (өздөрүнө жиберилген пайгамбарды) жалганчыга чыгарышкан. Анан (Менин) четке кагуу(м) кандай болду?![1]]]></translation>
<footnotes><![CDATA[[1] Аллах таала жеке Өзүнө ибадат кылууну четке каккан Луттун мушрик коомун жерге жуткуруп, үстүнөн таштуу шамал жиберип кыйраткан болчу.]]></footnotes>
</aya>
<aya number="19">
<translation><![CDATA[Алар төбөсүндөгү канатын (бир) жайып (бир) жыйнап турган кушка карашпайбы?! Аны (ободо ырайымдуу) Рахман гана кармап турат! Ал - ар бир нерсени Көрүүчү!]]></translation>
<footnotes></footnotes>
</aya>
<aya number="20">
<translation><![CDATA[(Эй, каапырлар! Ойлонгула:) Силерге Рахмандан башка жардам бере ала турган аскериңер (жардамчыңар) ким экен?! Каапырлар адашуунун гана ичинде!]]></translation>
<footnotes></footnotes>
</aya>
<aya number="21">
<translation><![CDATA[Эгер (Аллах) Өз ырыскысын токтотуп койсо, силерге ырыскы таап бере ала турган ким?! Жок! (каапырлар дагы эле) катаалдыгын, (исламды) жек көрүүсүн улантып жатышат!]]></translation>
<footnotes></footnotes>
</aya>
<aya number="22">
<translation><![CDATA[Ким туура жол табуучураак? Жер карап бара жаткан кишиби же болбосо, туура жолдо (башын) түз (тутуп) бара жаткан кишиби?]]></translation>
<footnotes></footnotes>
</aya>
<aya number="23">
<translation><![CDATA[Айткын: “Ал силерди жаратып, көз, кулак жана жүрөктөрдү берген. Өтө аз шүгүр кылуудасыңар!”]]></translation>
<footnotes></footnotes>
</aya>
<aya number="24">
<translation><![CDATA[Айткын: «Ал силерди жер бетинде өндүрүп-өстүргөн. Жана (кайра тирилгенде) Өзүнө гана чогултуласыңар».]]></translation>
<footnotes></footnotes>
</aya>
<aya number="25">
<translation><![CDATA[Жана алар: «Эгер чынчыл болсоңор бул (кайра тирилүү жөнүндө) убада (Кыямат) качан?» дешет.]]></translation>
<footnotes></footnotes>
</aya>
<aya number="26">
<translation><![CDATA[Айткын: «(Ал жөнүндөгү) илим Аллахтын гана алдында. А мен болгону, анык эскертүүчү-пайгамбармын».]]></translation>
<footnotes></footnotes>
</aya>
<aya number="27">
<translation><![CDATA[Качан гана аны (тозокту) жакындан көрүшкөндө каапыр болгондордун жүздөрү карарып кетет жана аларга: «ушул силер («качан-качан» деп) шаштырган нерсеңер!» - деп айтылат.[1]]]></translation>
<footnotes><![CDATA[*[1] Мухаммад саллаллоху алайхи ва саллам ушул сөздөрдү Мекке мушриктерине айтканда алар бул насааттарды укмак түгүл «Кайра тирилесиңер дейсиң. Койчу бул сөзүңдү. Эгер болчу болсо, тезирээк болтурбайсыңбы?» дешип шылдың кылышты.]]></footnotes>
</aya>
<aya number="28">
<translation><![CDATA[Айткын: «(Ойлонуп) көрбөйсүңөрбү, эгер мени жана мени менен бирге болгон (ыймандуу) адамдарды Аллах (силер тилегендей) өлтүрчү болсо (бизге Акыреттик бейиш даяр) же (узун өмүр берип) бизге ырайым кылса (Өзүнө сыйынып, шүгүр кылып жашай беребиз. Ал эми, силердин жаныңарды алчу болсо) анда силерди катуу азаптан ким сактап калат?!]]></translation>
<footnotes></footnotes>
</aya>
<aya number="29">
<translation><![CDATA[Айткын: «Ал – Рахман (Ырайымдуу)! Биз Ага ыйман келтирдик жана тобокел кылдык. А, силер (эй, каапырлар), ким анык адашууда экенин жакында билип аласыңар![1]]]></translation>
<footnotes><![CDATA[[1] Аллах тааланын “жакында” дегени кыямат кайым. Кыяматка чейин дагы бир нече он, балким бир нече жүз, балким бир нече миң, а балким бир нече миллион жыл бардыр. Бул мөөнөт биз – инсандар үчүн өтө алыс. Ал эми, Аллах үчүн арзыбаган убакыт.]]></footnotes>
</aya>
<aya number="30">
<translation><![CDATA[Айткын: «(Эй, каапырлар) ойлонуп көрбөйсүңөрбү, эгерде силердин сууңар жер астына сиңип кетсе, анда силерге аккан сууну ким келтирип берет?[1]]]></translation>
<footnotes><![CDATA[[1] Аллах тааланын жаратылыш мыйзамына ылайык жер суулары күн ысыгы менен бууланып, асманга көтөрүлүп, булуттар пайда болот. Анан Аллах таала аларды муктаж пенделерине асмандан жамгыр кылып жаадырып, натыйжада дарыя, булак, кудук суулары пайда болот. Эми, Өзүнүн амири менен жер кыртышындагы суулар эң терең катмарга сиңип кетсе жана Аллах асмандан жамгыр жаадырбай койсо, нашүкүр пенделерге сууну Аллахтан башка “кудайлары” жаадырып бере алабы?!]]></footnotes>
</aya>
</sura>
<sura number="68">
<aya number="1">
<translation><![CDATA[Нун.[1] (Оо, Мухаммад), калемге жана ал жазган нерселерге ант ичип (айтамын):]]></translation>
<footnotes><![CDATA[[1] Бакара сүрөсүнүн 1-аятын караңыз.]]></footnotes>
</aya>
<aya number="2">
<translation><![CDATA[Сен Раббиңдин нээматы (пайгамбарлык) себептүү акылынан адашкан киши эмессиң.[1]]]></translation>
<footnotes><![CDATA[[1] Пайгамбарыбызга Ислам дини вахий аркылуу бериле баштаганда элдерге алар сыйынып жаткан ар түрдүү кудайлардын жалгандыгын айткан. Ошондо алар: «Буга эмне болгон? Ата-бабаларыбыздын динин чанып?! Бул соо эмес го! Мүмкүн муну жиндер азгырып жатса керек!» дешкен. Аллах таала жогорку аяттарда илим-билим жана улук Куран аяттары жазыла турган калем жана ал жазган аяттардын урматына ант ичип, пайгамбарын мушриктер айыптаган сөздөрдөн коргоодо.]]></footnotes>
</aya>
<aya number="3">
<translation><![CDATA[(Пайгамбарлык түйшүгүн көтөргөнүң үчүн) сага түгөнгүс сыйлыктар бар!]]></translation>
<footnotes></footnotes>
</aya>
<aya number="4">
<translation><![CDATA[Жана сен улук ахлактын үстүндөсүң.[1]]]></translation>
<footnotes><![CDATA[[1] Пайгамбарыбыз саллоллоху алайхи ва салламдын адеп-ахлагы жөнүндө сурагандарга Айша энебиз: «Анын ахлагы – Куран» деп жооп берген болчу. Мунун мааниси ал ар дайым Куран көргөзгөн адептер менен «сугарылып» турган.]]></footnotes>
</aya>
<aya number="5">
<translation><![CDATA[Жакында (Кыямат болуп, чындык ашкереленгенде) көрөсүң, алар да көрүп (билип) алышат -]]></translation>
<footnotes></footnotes>
</aya>
<aya number="6">
<translation><![CDATA[Кимиңер азгырылган экениңерди.]]></translation>
<footnotes></footnotes>
</aya>
<aya number="7">
<translation><![CDATA[Сенин Раббиң, Өзүнүн жолунан ким адашып кеткенин жана ким туура жол тапканын эң жакшы билет.[1]]]></translation>
<footnotes><![CDATA[*[1]Мухаммад саллаллоху алайхи ва саллам «Аллахтан башка бардык кудайлар жалган. Силердин ата-бабаңар адашкан пенделер болчу» дегенде, жалган «кудайлардын» пенделери ага келип: «Кел, эй, Мухаммад сүйлөшүп алалы, сен биздин кудайларга тил тийгизбе, ата-бабаларыбызды адашкан деп айыптаба. Ошондо биз дагы сенин диниңе каршылык кылбайбыз» - дешет. Кийинки аяттарда Аллах Өз пайгамбарына аларга кандай жооп бериш керектигин үйрөткөн.]]></footnotes>
</aya>
<aya number="8">
<translation><![CDATA[(Динди) жалган дегендерге моюн сунба!]]></translation>
<footnotes></footnotes>
</aya>
<aya number="9">
<translation><![CDATA[Сен алар менен макул болсоң, алар да сени менен келишип алууну каалашат.]]></translation>
<footnotes></footnotes>
</aya>
<aya number="10">
<translation><![CDATA[Сен моюн суна бербегин: көрүнгөн эле кадырсыз анткорго,]]></translation>
<footnotes></footnotes>
</aya>
<aya number="11">
<translation><![CDATA[(адамдардын арасын бузуу үчүн) ушак таратып жүрүүчү шылдыңчыларга,]]></translation>
<footnotes></footnotes>
</aya>
<aya number="12">
<translation><![CDATA[чектен чыккан, күнөөкөр, жакшылыкка бут тосуучуларга,]]></translation>
<footnotes></footnotes>
</aya>
<aya number="13">
<translation><![CDATA[орой жана андан соң..., атасынын дайыны жок (тексиз) адамдарга![1]]]></translation>
<footnotes><![CDATA[[1] Куран чындыктарын айттырбай коюу үчүн ислам өкүлдөрү менен келишип алууга умтулган касамкор, атасынын дайыны жок, зынаадан төрөлгөндөр ар бир заманда табылат. Пайгамбарыбыздын заманында ошондой адамдардын бири Валид ибн Мугира деген ашынган каапыр эле. Валид чириген бай жана бала-чакасы көп болгон. Ал мезгилдерде кимдин перзенти көп болсо, ал ошону менен да текеберленчү.]]></footnotes>
</aya>
<aya number="14">
<translation><![CDATA[Ал бай жана перзенти көп болгондуктан,]]></translation>
<footnotes></footnotes>
</aya>
<aya number="15">
<translation><![CDATA[ага биздин аяттарыбыз окулганда: «(бул) байыркылардын жөө-жомоктору го» – деди.]]></translation>
<footnotes></footnotes>
</aya>
<aya number="16">
<translation><![CDATA[Биз жакында (Кыяматта) аны тумшугунан тамгалап койобуз![1]]]></translation>
<footnotes><![CDATA[[1] Аллах таала исламдын ашынган душмандарын акыретте катуу азапка салганда, азаптын кара белгиси адегенде эле алардын жүздөрүнөн билинет.]]></footnotes>
</aya>
<aya number="17">
<translation><![CDATA[Биз аларды бак-бостон ээлерин сынаганыбыз сыяктуу сынадык.[1] Бир кезде (бак ээлери) бакты(н түшүмүн) таңга маал (эч ким тура элек мезгилде) жыйнап алууга ант ичишти.]]></translation>
<footnotes><![CDATA[[1] Мекке мушриктерине Аллах таала өтө көп мөөнөт берип, дүйнөлүк нээматтардан кем кылбай, бирок ошол эле учурда кана, качан ыйман келтиришет экен деп сынап турду. Бирок алар ыйманга кирүүнүн ордуна каапырчылыкта текеберленип кетишти жана өздөрүнүн акыреттерин күйдүрүп алышты. Эмки аяттарда Аллах таала алардын бул жоругун, бак-дарактарынын түшүмүнөн ихсан (садака) кылууга кызганган, мунун натыйжасында Аллах алардын бактарына асмандан өрт жиберип, не бактан жок, не акыреттик сооптон жок куржалак олтуруп калган кишилерге окшотот.]]></footnotes>
</aya>
<aya number="18">
<translation><![CDATA[Алар (ниеттеринде “Аллах кааласа” деген сөздү) эсепке алышпады.]]></translation>
<footnotes></footnotes>
</aya>
<aya number="19">
<translation><![CDATA[Анан алар уктап жатканда бактын үстүндө Сенин Раббиң тарабынан (жиберилген) бир айлануучу (от) айланып турду (дагы...)]]></translation>
<footnotes></footnotes>
</aya>
<aya number="20">
<translation><![CDATA[(Күйдүрүп, чычаласын чыгарганда) караңгы түн сыяктуу болуп калды.]]></translation>
<footnotes></footnotes>
</aya>
<aya number="21">
<translation><![CDATA[Анан таң азанда бири-бирин чакырышты:]]></translation>
<footnotes></footnotes>
</aya>
<aya number="22">
<translation><![CDATA[«Эгерде (түшүмүңөрдү) жыйнай турган болсоңор эртерээк барбайсыңарбы».]]></translation>
<footnotes></footnotes>
</aya>
<aya number="23">
<translation><![CDATA[(Бардыгы үйүнөн чыгып) жолго түшүштү шыбырашып:]]></translation>
<footnotes></footnotes>
</aya>
<aya number="24">
<translation><![CDATA[«Бүгүн силердин үстүңөргө – бактын ичине бир дагы кедей кирип калбасын».]]></translation>
<footnotes></footnotes>
</aya>
<aya number="25">
<translation><![CDATA[Алар эч кимге билдирбей (ушундай катаал, мээримсиз абалда кембагалдарды түшүмдөн) куржалак калтырууга кудуреттүүбүз деп, эрте таңда бара жатышты.]]></translation>
<footnotes></footnotes>
</aya>
<aya number="26">
<translation><![CDATA[Анан..., (кара чычала болуп калган) бакты көрүп: «Биз адашып (башка бакка келип) калыптырбыз» – дешти.]]></translation>
<footnotes></footnotes>
</aya>
<aya number="27">
<translation><![CDATA[“Жок! Биз (бактан) кол жууп калыптырбыз!”]]></translation>
<footnotes></footnotes>
</aya>
<aya number="28">
<translation><![CDATA[(Ошондо) алардан адилеттүүрөөк бирөөсү: «Мен силерге «Аллахты даңазалагыла» (“Аллах кааласа” деп айткыла) дебедим беле?» – деди.]]></translation>
<footnotes></footnotes>
</aya>
<aya number="29">
<translation><![CDATA[(Дагы) айтышты: «Раббибиз (кемчилдиктүү сыпаттардан) Аруу-Таза! Биз (өзүбүзгө) зулум кылуучулардан болуп калдык!»]]></translation>
<footnotes></footnotes>
</aya>
<aya number="30">
<translation><![CDATA[Анан бири-бирине карап, бири-бирин айыптай баштады.]]></translation>
<footnotes></footnotes>
</aya>
<aya number="31">
<translation><![CDATA[Жана (мындай) дешти: «Шорубуз курусун! Биз (чындап) чектен чыгып кетиптирбиз!]]></translation>
<footnotes></footnotes>
</aya>
<aya number="32">
<translation><![CDATA[Раббибиз анын ордуна андан жакшыраагын бергей эле! Биз Раббибизге умтулуучубуз го!».]]></translation>
<footnotes></footnotes>
</aya>
<aya number="33">
<translation><![CDATA[(Азгырылган адамдарга сыноо дүйнөдөгү) азап ушундай! Ал эми, Акырет азабы (мындан) чоңураак, эгер билишсе!]]></translation>
<footnotes></footnotes>
</aya>
<aya number="34">
<translation><![CDATA[Албетте, такыба кишилер үчүн Раббисинин алдында эң мыкты бейиштер бар.]]></translation>
<footnotes></footnotes>
</aya>
<aya number="35">
<translation><![CDATA[(Эй, Мекке мушриктери!) эмне, биз мусулмандарды (силерге окшогон) күнөөкөрлөр сыяктуу кылат бекенбиз?![1]]]></translation>
<footnotes><![CDATA[[1] Аллахка моюн сунган адамдар менен каапырлардын акыбети эч качан окшош болбойт.]]></footnotes>
</aya>
<aya number="36">
<translation><![CDATA[Силерге эмне болгон?! Кандай өкүм чыгарып жатасыңар?!]]></translation>
<footnotes></footnotes>
</aya>
<aya number="37">
<translation><![CDATA[Же силердин алдыңарда аны сабак кылып окуган (Ыйык) Китеп бар беле?!]]></translation>
<footnotes></footnotes>
</aya>
<aya number="38">
<translation><![CDATA[(Же) Ал (китептин ичинде) силер үчүн өзүңөр каалаган нерсе (бар бекен)?!]]></translation>
<footnotes></footnotes>
</aya>
<aya number="39">
<translation><![CDATA[Же болбосо, силер үчүн Биздин мойнубузда Кыямат күнүнө чейин жете турган «Силер каалаган (бардык) нерсе(лер) силер үчүн мүмкүн» деген ант-убада бар бекен?!]]></translation>
<footnotes></footnotes>
</aya>
<aya number="40">
<translation><![CDATA[(Оо, Мухаммад), алардан сурачы, кимиси буга кепил боло алат?!]]></translation>
<footnotes></footnotes>
</aya>
<aya number="41">
<translation><![CDATA[Же алардын (каалоо тилектерин орундатып бере турган Аллахтан башка) кудайлары барбы?! Эгер чынчыл болушса, (ошол) кудайларын алып келишсин!]]></translation>
<footnotes></footnotes>
</aya>
<aya number="42">
<translation><![CDATA[(Кыямат) күнү Балтыр ачылып, (бардык элдер) сажда кылууга чакырылганда, алар (мушриктер сажда кылууга) жарабай калышат.[1]]]></translation>
<footnotes><![CDATA[[1] Бул аят Кыяматтагы оор абал жөнүндө кабар берет. Абу Саид Худрий разияллоху анху мындай хадис риваят кылган: يوم القيامة يشتد الأمر ويصعب هوله, ويأتي الله تعالى لفصل القضاء بين الخلائق، فيكشف عن ساقه الكريمة التي لا يشبهها شيء, قال صلى الله عليه وسلم: "يكشف ربنا عن ساقه, فيسجد له كل مؤمن ومؤمنة, ويبقى مَن كان يسجد في الدنيا؛ رياء وسمعة, فيذهب ليسجد, فيعود ظهره طبقًا واحدًا" رواه البخاري: 4919 “ Мен Расулуллах саллаллоху алайхи ва салламдын мындай дегенин уктум: “(Кыяматтагы оор күндө) Раббибиз калк-калайыкка өкүм кылуу үчүн келет жана Өзүнүн (эч нерсеге окшобогон) Балтырын ачат. Анан Ага ар бир ыймандуу эркек-аял саждага жыгылат. Ошондо бул дүйнөдө эл көрсүнгө гана ийилип жүргөндөр (жана тап-такыр сажда кылбагандар) дагы сажда кылуу үчүн барышат. Бирок, алардын омурткалары катып (саждага жарабай) калат.” (Бухарий: 4919-хадис. Муслим: 183-хадис)]]></footnotes>
</aya>
<aya number="43">
<translation><![CDATA[Көздөрү жерге кадалып, аларды кордук орогон абалда (турушат). Алар (дүйнө жашоосунда) сак-саламат болуп (сажда кылууга жарап) турганда саждага чакырылышкан эле.]]></translation>
<footnotes></footnotes>
</aya>
<aya number="44">
<translation><![CDATA[(Оо, Мухаммад!) Сен бул Сөздү (Куранды) жалган дегендерди Мага кой! Биз аларды билбеген тарабынан эч билгизбей азапка салабыз![1]]]></translation>
<footnotes><![CDATA[[1] Бул аятта Аллах Мекке мушриктерин, каапыр болоор замат азапка салбай, акырындык менен, мөөнөт берип, бир аз - бир аздан нээмат жана өмүр берип, даражама - даража алып барып, качан алар эч нерсени капарына илбей, “Аллах бизге кайра нээмат берип жатат го. Демек, бир нерсебиз Аллахка жаккан окшойт” деп бейкапар болуп калгандан кийин гана азап жиберүү жөнүндө айтып жатат.]]></footnotes>
</aya>
<aya number="45">
<translation><![CDATA[Мен аларга мөөнөт беремин. Менин амалкерлигим бекем!]]></translation>
<footnotes></footnotes>
</aya>
<aya number="46">
<translation><![CDATA[Же болбосо (оо, Мухаммад) сен алардан (өзүңдүн дааватың үчүн) акы сурап, алар болсо төлөөдөн кыйналып жатышабы?]]></translation>
<footnotes></footnotes>
</aya>
<aya number="47">
<translation><![CDATA[Же алардын алдында кайып (ааламындагы Тагдыр Китеби) барбы (жана) алар (ошондон окугандарын) жазышабы?[1]]]></translation>
<footnotes><![CDATA[[1] Эгер Мухаммад саллаллоху алайхи ва саллам дин үйрөткөнү үчүн алардан акы сурабаса же алар кайыптагы тагдыр китеби – Лавхул Махфузду окуп, андагы келечек кабарларды жазып жүрбөгөн болсо, тагыраак айтканда, өздөрүнүн тозокко түшпөөсү жөнүндө кайыптан кабар алышпаган болсо, эмне үчүн акыйкатка ушул даражада назарсыз болушат?! Эмне үчүн динге душман болуп пайгамбарга руханий-денелик зыяндарды жеткиришет?!]]></footnotes>
</aya>
<aya number="48">
<translation><![CDATA[Эми (оо, Мухаммад) сен Раббиңдин өкүмүнө сабыр кыл! Балыктын «ээси» (Юнус пайгамбар) сыяктуу (элиңе сабырсыз) болбо! Бир кезде ал (балыктын ичине) жутулган бойдон (капкараңгы курсакта отуруп) Раббисине дуба кылган болчу.[1]]]></translation>
<footnotes><![CDATA[[1] Юнус пайгамбардын толугураак баяны менен таанышуу үчүн “Анбия”, “Саффат” жана “Юнус” сүрөлөрүнө кайрылыңыз.]]></footnotes>
</aya>
<aya number="49">
<translation><![CDATA[Эгерде ага Раббисинин нээматы (жакшылыгы) жетпегенде, жек көрүлгөн абалда жайдак жерге (кароосуз) таштап коюлмак.[1]]]></translation>
<footnotes><![CDATA[[1] Бирок, андай болбоду. Аллах анын дубасын угуп, кечирип, ырайым кылганы себептүү, балык аны жайдак, ысык, жалаң жерге оозунан чыгарып таштаар замат ал жерге ашкабак дарагын өстүрүп, анын алсызданган денесин илахий көлөкө менен ырахаттандырды.]]></footnotes>
</aya>
<aya number="50">
<translation><![CDATA[Анан Раббиси аны (кайрадан пайгамбарлык үчүн) тандап, салих (жакшы) инсандардан кылды.]]></translation>
<footnotes></footnotes>
</aya>
<aya number="51">
<translation><![CDATA[(Оо, Мухаммад) каапыр болгон адамдар зикирди (Куранды) уккан мезгилде (ичи өрттөнүп) сени көздөрү менен оодара сала жаздашат жана: «Ал жинди!» – дешет.]]></translation>
<footnotes></footnotes>
</aya>
<aya number="52">
<translation><![CDATA[Ал (Куран) бүт ааламдар үчүн (эң даанышман) насаат-эскермеден башка нерсе эмес!]]></translation>
<footnotes></footnotes>
</aya>
</sura>
<sura number="69">
<aya number="1">
<translation><![CDATA[Ал – Хаакка!]]></translation>
<footnotes></footnotes>
</aya>
<aya number="2">
<translation><![CDATA[«Ал – Хаакка» дегени эмне?!]]></translation>
<footnotes></footnotes>
</aya>
<aya number="3">
<translation><![CDATA[(Оо, Мухаммад!) «Ал – Хаакка» эмне экенин сен кайдан билмек элең?[1]]]></translation>
<footnotes><![CDATA[[1] «Аль-Хаакка» (Акыйкатта болуучу) Кыяматтын бир нече атактуу ысымдарынын бири. Кыямат кайымдын мындан башка да «Аль-Кариьа” (Катуу согуучу), “Аль-Ваакеьа” (Окуя), “Ат-Тоомма” (Чоң апаат), “Ас-Соохха” (Катуу добуш), Ас-Сааьа” (Саат) ж.б.у.с. аталыштары дагы бар.]]></footnotes>
</aya>
<aya number="4">
<translation><![CDATA[«Самуд» менен «Аад» (коому) Кыяматты жалганга чыгарышкан эле.[1]]]></translation>
<footnotes><![CDATA[[1] “Самуд” – бул Хижр деген жерде (Азыркы Саудияга караштуу аймак) жашаган илгерки бир уруунун аты. Аллах таала аларга Салих пайгамбарды жиберип, Аллахка, кыяматка ишенүүгө жана Өзүнүн пайгамбары көргөзгөндөй жашоого буюрган. Ал эми, “Аад” болсо Хазрамаут деген жерде жашаган илгерки уруунун аты. Аллах таала аларга Худ пайгамбарды жиберген.]]></footnotes>
</aya>
<aya number="5">
<translation><![CDATA[Анан… Самуд (эли жүрөк жарган) ач айкырык менен кыйратылды.]]></translation>
<footnotes></footnotes>
</aya>
<aya number="6">
<translation><![CDATA[Ал эми, Аад болсо, кутурган бороон шамал менен өлтүрүлдү.]]></translation>
<footnotes></footnotes>
</aya>
<aya number="7">
<translation><![CDATA[(Аллах) ал шамалды алардын үстүнө жети түн, сегиз күн токтоосуз «кызмат кылдырып» койду. Анан сен (оо, көрүүчү) ал жердеги адамдарды оонап, айкалышып жаткан курма дарагынын денелери сыяктуу кароосуз өлүп жаткандарын көрөсүң!]]></translation>
<footnotes></footnotes>
</aya>
<aya number="8">
<translation><![CDATA[Эми, карачы (алардан бирөө-жарымынын) өлбөй калганын көрөөр бекенсиң?!]]></translation>
<footnotes></footnotes>
</aya>
<aya number="9">
<translation><![CDATA[Анан Фараон, андан мурунку (каапыр) адамдар жана көңтөрүлгөн шаар (элдери – Лут коому) каапырчылык (иштерди) жасашып,]]></translation>
<footnotes></footnotes>
</aya>
<aya number="10">
<translation><![CDATA[Раббисинин пайгамбарына каршы чыгышты эле, (Рабби) аларды өтө катуу азап менен кыйратты!]]></translation>
<footnotes></footnotes>
</aya>
<aya number="11">
<translation><![CDATA[(Нух доорундагы топон) суу ташкан убакытта, Биз (каапырларды кыйратып) силерди кемеде көтөрүп койгон элек.]]></translation>
<footnotes></footnotes>
</aya>
<aya number="12">
<translation><![CDATA[Аны (кемени) силерге үлгү-сабак кылуу үчүн жана акылдуу адамдар (сабак катары) билип жүрүү үчүн.]]></translation>
<footnotes></footnotes>
</aya>
<aya number="13">
<translation><![CDATA[Эми, качан «Сур» (деп аталган чоор) бир ирет тартылганда,[1]]]></translation>
<footnotes><![CDATA[[1] Кыямат кайым башталганынын бир белгиси Исрафил периштенин “Сур” деген кернейди тартуусу. Ошол замат топуракта чирип жаткан денелер жамгырдан кийин жайнап чыккан өсүмдүктөр сыяктуу өнүп чыга баштайт. Кийин аларга рухтары учуп келип, биригет.]]></footnotes>
</aya>
<aya number="14">
<translation><![CDATA[жер менен тоолор көтөрүлүп, бир ирет кагыштырылып (тоолор упадай урап, жер менен тегиз болуп калганда,)]]></translation>
<footnotes></footnotes>
</aya>
<aya number="15">
<translation><![CDATA[Дал ошол күндө Ваакеьа (кыямат) болот.]]></translation>
<footnotes></footnotes>
</aya>
<aya number="16">
<translation><![CDATA[Жана ал күндө үлпүлдөк (алсыз) болуп калган асман жарылганда,]]></translation>
<footnotes></footnotes>
</aya>
<aya number="17">
<translation><![CDATA[жана асмандын ар тарабында периштелер (Аллахтын кызматына даяр туруп), алардын үстүндө сегиз (күч - кубаттуу периште) Раббиңдин Аршын көтөргөндө,[1]]]></translation>
<footnotes><![CDATA[[1] Аллах тааланын “Арш” деп аталган Улук Тактысын көтөрүү вазыйпасы жүктөлгөн периштелердин күчү жана келбет-көлөмү жөнүндө Абу Дауддун “Сунан” китебинде келген бир хадисте пайгамбарыбыз саллаллоху алайхи ва саллам мындай дегени баяндалат: “... Аршты көтөргөн периштелерден биринин кулагынын жумшагынан желкесине чейин жети жүз жылдык жол” (Ибн Касир).]]></footnotes>
</aya>
<aya number="18">
<translation><![CDATA[дал ошол күндө силер (Раббиңерге) жолуктуруласыңар. Силердин эч бир сыр(ыңар) жашыруун калбайт.[1]]]></translation>
<footnotes><![CDATA[[1] Анан Аллах таала жеке Өзү сот-сурагын жүргүзө баштайт. Элдерге бул дүйнөдөгү жасаган иштеринин тизмеси – амал баракчалары (китептери) таратылат. Ал китептерди ар бир адам баласынын эки желкесинде олтурган эки периште бардык жашыруун иштерине чейин жазып алышкан болчу. Ошондо жакшылардын китептери оң тарабынан, жамандардын китеби сол тарабынан берилет.]]></footnotes>
</aya>
<aya number="19">
<translation><![CDATA[Кимге китеби оң тарабынан берилсе, ал (сүйүнгөн бойдон мындай) дейт: «Эй,! Мына, менин китебимди окуп көргүлө!]]></translation>
<footnotes></footnotes>
</aya>
<aya number="20">
<translation><![CDATA[Мен бул эсеп-китебиме жолугууга анык ишенген болчумун!»]]></translation>
<footnotes></footnotes>
</aya>
<aya number="21">
<translation><![CDATA[Анан ал өзү ыраазы болгон жашоодо -]]></translation>
<footnotes></footnotes>
</aya>
<aya number="22">
<translation><![CDATA[– эң жогорку бейиште болот.]]></translation>
<footnotes></footnotes>
</aya>
<aya number="23">
<translation><![CDATA[Анын мөмөлөрү (отурган жерден кол сунсаң эле жеткидей аралыкта) ийилип турут.]]></translation>
<footnotes></footnotes>
</aya>
<aya number="24">
<translation><![CDATA[(Анан аларга айтылат) «Өткөн (дүйнө жашоосунда) жасаган (сооптуу) ишиңер себептүү жегиле, ичкиле – аш болсун!»]]></translation>
<footnotes></footnotes>
</aya>
<aya number="25">
<translation><![CDATA[Ал эми, (амал) китеби сол тарабынан берилген (бактысыз адамдар кайгырып мындай) дешет: «Атаганат! Менин китебим берилбей эле койсо экен]]></translation>
<footnotes></footnotes>
</aya>
<aya number="26">
<translation><![CDATA[жана эсебим кандай экенин билбей эле калсам экен...,]]></translation>
<footnotes></footnotes>
</aya>
<aya number="27">
<translation><![CDATA[Кана эми, ал (менин өлүмүм) чечүүчү болсо! (кайра тирилүү деген болбосо!)]]></translation>
<footnotes></footnotes>
</aya>
<aya number="28">
<translation><![CDATA[Мал-дүйнөм мага пайда бербей калды!]]></translation>
<footnotes></footnotes>
</aya>
<aya number="29">
<translation><![CDATA[Менин күч-кубатым (салтанат-бийлигим) жок болуп кетти!»[1]]]></translation>
<footnotes><![CDATA[[1] Мына ушинтип муң-арманын айтып бүтүп-бүтөлекте эле, анын үстүнөн Аллах тааланын каардуу бирок, адилет өкүмү жарыяланат.]]></footnotes>
</aya>
<aya number="30">
<translation><![CDATA[(Оо, периштелер!) Аны кармап, кишендегиле!]]></translation>
<footnotes></footnotes>
</aya>
<aya number="31">
<translation><![CDATA[Кийин тозокко таштагыла!]]></translation>
<footnotes></footnotes>
</aya>
<aya number="32">
<translation><![CDATA[Андан соң узундугу жетимиш чыканак келген чынжырга өткөргүлө!»[1]]]></translation>
<footnotes><![CDATA[[1] Аяттын арабча текстинде «услукууху» деп келген сөздү кээ бир котормочулар «байлагыла», «таңгыла» деп которушат. Бирок, мунун сөздүктөгү мааниси «жүргүзүү», «өткөрүү». Демек, күнөөкөр, тозоку пенде узундугу жетимиш чыканак болгон чынжырга, шыкка өткөрүлгөн шишкебек сыяктуу өткөрүлөт. Узун чынжыр кылмышкердин арка жагынан киргизилип, оозунан чыгарылат. Мындай азаптан Аллахтын Өзү сактасын! (Садий).]]></footnotes>
</aya>
<aya number="33">
<translation><![CDATA[(Себеби), Ал Улук Аллахка ыйман келтирбеди.]]></translation>
<footnotes></footnotes>
</aya>
<aya number="34">
<translation><![CDATA[жана бей-бечараларды тамактандырууга (эч кимди) кызыктырбады.]]></translation>
<footnotes></footnotes>
</aya>
<aya number="35">
<translation><![CDATA[Ал (азаптуу) күндө ал жерде ага (эч бир) дос-жардамчы болбойт.]]></translation>
<footnotes></footnotes>
</aya>
<aya number="36">
<translation><![CDATA[Тамак-аш да болбойт. Бир гана «гислийн» (деген «тамак»)[1] болот.]]></translation>
<footnotes><![CDATA[[1]«Гислийн» - бул тозокто күйгөн кылмышкерлердин денесинен агып чыккан ириңден даярдалган «тамак». Ал өтө кайнак, эң ачуу жана адам чыдагыс сасык болот.]]></footnotes>
</aya>
<aya number="37">
<translation><![CDATA[Аны күнөөлүү адамдар гана жейт.]]></translation>
<footnotes></footnotes>
</aya>
<aya number="38">
<translation><![CDATA[Мен силер көргөн нерселер менен ант ичип...,]]></translation>
<footnotes></footnotes>
</aya>
<aya number="39">
<translation><![CDATA[Жана силерге көрүнбөгөн (бардык) нерселер менен ант ичип (айтамын):]]></translation>
<footnotes></footnotes>
</aya>
<aya number="40">
<translation><![CDATA[«Ал (Куран) Улук пайгамбардын (Аллах үйрөткөн) Сөзү!]]></translation>
<footnotes></footnotes>
</aya>
<aya number="41">
<translation><![CDATA[Ал акындын сөзү эмес! Өтө аз ыйман келтирип жатасыңар!]]></translation>
<footnotes></footnotes>
</aya>
<aya number="42">
<translation><![CDATA[Ал бакшы-көзү ачыктын да сөзү эмес![1] (Аллахты) өтө аз эскерип жатасыңар!]]></translation>
<footnotes><![CDATA[[1] Кээ бир каапырлар “Мухаммад жиндер менен байланыш түзгөн бакшы. Ага кабарларды жиндер жеткирип турат” дешкен. Бул аят ошолорго жооп.]]></footnotes>
</aya>
<aya number="43">
<translation><![CDATA[Ал – ааламдардын Раббиси тарабынан түшүрүлгөн.]]></translation>
<footnotes></footnotes>
</aya>
<aya number="44">
<translation><![CDATA[Эгер ал (Мухаммад) (Курандагы) кээ бир сөздөрдү (ойлоп чыгарган жана «ушул – Аллахтын сөзү» деп, аны) Бизге оодарган болсо,]]></translation>
<footnotes></footnotes>
</aya>
<aya number="45">
<translation><![CDATA[Биз аны күч менен кармап, өч алмакпыз.]]></translation>
<footnotes></footnotes>
</aya>
<aya number="46">
<translation><![CDATA[Кийин жүрөк тамырын үзүп жибермекпиз!]]></translation>
<footnotes></footnotes>
</aya>
<aya number="47">
<translation><![CDATA[Анан силердин араңардан эч ким аны (Бизден) куткарып кала алмак эмес!]]></translation>
<footnotes></footnotes>
</aya>
<aya number="48">
<translation><![CDATA[Ал (Куран) такыба кишилер үчүн эскерме-сабак.]]></translation>
<footnotes></footnotes>
</aya>
<aya number="49">
<translation><![CDATA[Силердин араңарда (Куранды) «жалган» дегендер бар экенин Биз эң жакшы билебиз!]]></translation>
<footnotes></footnotes>
</aya>
<aya number="50">
<translation><![CDATA[Ал каапырларга кайгы![1]]]></translation>
<footnotes><![CDATA[[1] Курандын каапырларга кайгы болушунун себеби, акыретте алар «Эх! ушул Куранга ээрчигенибизде азапка жолукпайт болчубуз!» деп кайгы тартышат. (Садий).]]></footnotes>
</aya>
<aya number="51">
<translation><![CDATA[Ал – анык Чындык!]]></translation>
<footnotes></footnotes>
</aya>
<aya number="52">
<translation><![CDATA[Демек, Улук Раббиңдин ысымын (эстеп) аруулагын![1]]]></translation>
<footnotes><![CDATA[[1] Аллах таала бизге Өзүн – Өзү тааныткан. Демек, биз аны Өзү тааныткандай жогорку жана кемчилдиксиз сыпаттар менен гана таанып, сыпатташыбыз керек. Пенденин “Субханалла!” деп дуба кылып жүрүүсү “тасбих” деп аталат. “Субханаллахтын” мааниси “Мен Аллахты ар кандай Өзүнө ылайык эмес сыпаттардан аруулаймын жана Өзү үйрөткөн, Өзүнө ылайык болгон бийик, ыйык жана кемчилдиксиз сыпаттар менен сыпаттаймын” дегенди билдирет.]]></footnotes>
</aya>
</sura>
<sura number="70">
<aya number="1">
<translation><![CDATA[(Мушриктерден) бир суроочу[1] собол кылды түшүүчү азап жөнүндө -]]></translation>
<footnotes><![CDATA[[1] Бул каапыр Назр бин Хаарис деген киши эле. Ал пайгамбарыбызды шылдыңдап: “Бизге азап качан келет?” деп сурады жана «Эй Аллах! Эгер ушул Куранды Мухаммадга Өзүң түшүргөнүң чын болсо, биздин үстүбүзгө таш жаадырып жибер!» деп дуба кылды. (Ибн Касир)]]></footnotes>
</aya>
<aya number="2">
<translation><![CDATA[– каапырлардын башына. (Азап сөзсүз келет. Ошондо) аны кайтаруучу (күч) болбой калат!]]></translation>
<footnotes></footnotes>
</aya>
<aya number="3">
<translation><![CDATA[(Ал азап) Маьариж – тепкичтердин[1] ээси Аллах тарабынан (келет).]]></translation>
<footnotes><![CDATA[[1] Бул жерде жети кабат асманды тепкичтерге окшотуу бар.]]></footnotes>
</aya>
<aya number="4">
<translation><![CDATA[Периштелер менен Рух Ага (Аллах таалага) өлчөмү элүү миң жылга тең болгон күндө көтөрүлүп барышат.[1]]]></translation>
<footnotes><![CDATA[[1] Бул аяттагы Рух менен периштелердин Аллах таалага көтөрүлүшү дагы Аллах тааланын бийикте экенине далил.]]></footnotes>
</aya>
<aya number="5">
<translation><![CDATA[(Оо, Мухаммад!) Сен (мушриктердин «жалган» деген сөзүнө жана зыяндуу иштерине) эң сонун сабыр кыл!]]></translation>
<footnotes></footnotes>
</aya>
<aya number="6">
<translation><![CDATA[Алар аны (кайра тирилүүнү акылдардан) алыс деп ойлошот.]]></translation>
<footnotes></footnotes>
</aya>
<aya number="7">
<translation><![CDATA[Биз болсо, жакын (анык) деп билебиз.]]></translation>
<footnotes></footnotes>
</aya>
<aya number="8">
<translation><![CDATA[Ал күндө асман эритилген жез сыяктуу,]]></translation>
<footnotes></footnotes>
</aya>
<aya number="9">
<translation><![CDATA[Ал эми, тоолор тытылган жүн сыяктуу болуп калат.]]></translation>
<footnotes></footnotes>
</aya>
<aya number="10">
<translation><![CDATA[(Ал күнү) дос өзүнүн жакын досун(ун абалын) сурай албайт!]]></translation>
<footnotes></footnotes>
</aya>
<aya number="11">
<translation><![CDATA[Аларды (бири-бирине) көрсөтүлөт. Күнөөкөр (тозоку) адам ошол күндүн азабына(н кутулуш үчүн) перзенттерин,]]></translation>
<footnotes></footnotes>
</aya>
<aya number="12">
<translation><![CDATA[аялын жана ага-инилерин,]]></translation>
<footnotes></footnotes>
</aya>
<aya number="13">
<translation><![CDATA[өзүнө арка-жөлөк болгон тууган уруктарын...,]]></translation>
<footnotes></footnotes>
</aya>
<aya number="14">
<translation><![CDATA[жана деги эле, жер бетиндеги бардык адамдарды садага чаап, анан (ушул төлөмү) өзүн (тозоктон) куткарып кетүүсүн каалайт.]]></translation>
<footnotes></footnotes>
</aya>
<aya number="15">
<translation><![CDATA[Жок! Ал (тозок) – алоолонгон от,]]></translation>
<footnotes></footnotes>
</aya>
<aya number="16">
<translation><![CDATA[терилерди шылып алуучу!]]></translation>
<footnotes></footnotes>
</aya>
<aya number="17">
<translation><![CDATA[Ал от (кучагына) чакырат (акыйкаттан) жүз буруп, артка кеткендерди]]></translation>
<footnotes></footnotes>
</aya>
<aya number="18">
<translation><![CDATA[жана (адал-арамына карабай дүйнө-мүлк) жыйнап, (андан садака кылбай) басып-чогултуп жаткан адамдарды!]]></translation>
<footnotes></footnotes>
</aya>
<aya number="19">
<translation><![CDATA[Чынында инсан чыдамсыз жаратылган.]]></translation>
<footnotes></footnotes>
</aya>
<aya number="20">
<translation><![CDATA[Эгер аны жаман (тагдыр) кармаса, чыдамсыздык кылат.]]></translation>
<footnotes></footnotes>
</aya>
<aya number="21">
<translation><![CDATA[Жакшы (тагдыр) кармаса кызганчаак болуп калат.]]></translation>
<footnotes></footnotes>
</aya>
<aya number="22">
<translation><![CDATA[Намаз окуучулар гана андай эмес.]]></translation>
<footnotes></footnotes>
</aya>
<aya number="23">
<translation><![CDATA[Алар намаздарын дайым окушат.]]></translation>
<footnotes></footnotes>
</aya>
<aya number="24">
<translation><![CDATA[Алардын дүйнө-мүлкүндө белгилүү акы (үлүш) бар,]]></translation>
<footnotes></footnotes>
</aya>
<aya number="25">
<translation><![CDATA[муктаждар жана сурагандар үчүн.]]></translation>
<footnotes></footnotes>
</aya>
<aya number="26">
<translation><![CDATA[Алар Эсеп (Акырет) күнүн тастыкташат…]]></translation>
<footnotes></footnotes>
</aya>
<aya number="27">
<translation><![CDATA[Алар Раббисинин азабынан коркушат…]]></translation>
<footnotes></footnotes>
</aya>
<aya number="28">
<translation><![CDATA[Чынында, Раббисинин азабы(нан) аманда болуу (эч ким үчүн кепилденген) эмес.]]></translation>
<footnotes></footnotes>
</aya>
<aya number="29">
<translation><![CDATA[Жана алар жыныс мүчөлөрүн (арамдан) сакташат.]]></translation>
<footnotes></footnotes>
</aya>
<aya number="30">
<translation><![CDATA[Өздөрүнүн (ак никедеги) аялдарына жана күңдөрүнө гана («барышат»). Ошондо алар (күнөөлүү деп) айыпталбайт.]]></translation>
<footnotes></footnotes>
</aya>
<aya number="31">
<translation><![CDATA[Ким ушундан кийин (башкаларды никесиз) «кааласа», алар чектен чыккандар!]]></translation>
<footnotes></footnotes>
</aya>
<aya number="32">
<translation><![CDATA[Жана алар өз аманаттарын, убада-келишимдерин бекем сакташат...]]></translation>
<footnotes></footnotes>
</aya>
<aya number="33">
<translation><![CDATA[Күбөлүк бергенде (жалган аралаштырбай) түз болушат…]]></translation>
<footnotes></footnotes>
</aya>
<aya number="34">
<translation><![CDATA[Алар намаздарын(ын убактысын) сакташат…]]></translation>
<footnotes></footnotes>
</aya>
<aya number="35">
<translation><![CDATA[Алар – бейиштерде сыйлануучулар!]]></translation>
<footnotes></footnotes>
</aya>
<aya number="36">
<translation><![CDATA[(Оо, Мухаммад), каапырларга эмне болду, сен тарапка шашылышат?]]></translation>
<footnotes></footnotes>
</aya>
<aya number="37">
<translation><![CDATA[Оң каптал жана сол капталдан топурап?[1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам Куран окуганда каапырлар топурап келишип, “Мухаммад дагы эмне дээр экен” деп аңдып турушчу. Анан сахабаларды мыскылдап, “Биз ак сөөкпүз. Силерден өйдө таптагы адамдарбыз. Ошондуктан, биз силерден мурун бейишке киребиз” дешчү.]]></footnotes>
</aya>
<aya number="38">
<translation><![CDATA[Алардын ар бири Нээмат бейишине кирүүнү каалайбы?]]></translation>
<footnotes></footnotes>
</aya>
<aya number="39">
<translation><![CDATA[Жок, (эч андай болбойт!) Биз аларды өздөрүнө белгилүү нерседен (бир тамчы атырылган бел суудан) жараттык.]]></translation>
<footnotes></footnotes>
</aya>
<aya number="40">
<translation><![CDATA[Чыгыштар менен батыштардын Раббисине ант, Биз кудуреттүүбүз:]]></translation>
<footnotes></footnotes>
</aya>
<aya number="41">
<translation><![CDATA[аларды жакшыраак (ыймандуу элдерге) алмаштырып коюуга! Жана Биз (буга) алсыз эмеспиз![1]]]></translation>
<footnotes><![CDATA[[1] Эгер кааласа Аллах таала көз ирмемде жер менен жексен кылууга жана алардын ордуна башка, ыймандуу адамдарды жашатып коюуга кудуреттүү. Бирок, Аллах таала аларга тозок отуна дагы да ылайыктуурак болуш үчүн мөөнөт берди.]]></footnotes>
</aya>
<aya number="42">
<translation><![CDATA[(Оо, Мухаммад) эми, жөн кой аларды. Убада кылынган (өлүп, азапка дуушар боло турган) күндөрүнө жолукканга чейин (күнөө деңизине) чумкуп, ойноп-күлүп жүрө беришсин!]]></translation>
<footnotes></footnotes>
</aya>
<aya number="43">
<translation><![CDATA[(Ал эми) ошол күндө алар мүрзөлөрүнөн чыгып, бир байракты ээрчиген сыяктуу (чогуу жана) тез келишет.]]></translation>
<footnotes></footnotes>
</aya>
<aya number="44">
<translation><![CDATA[Көздөрү (жер тиктеп) бөжүрөйүп, (ар тараптан) кордук ороп турат. Мына ушул – аларга убада кылынган Күн!]]></translation>
<footnotes></footnotes>
</aya>
</sura>
<sura number="71">
<aya number="1">
<translation><![CDATA[Биз Нухту өз коомуна элчи-пайгамбар кылып жибердик (жана ага): «Аларга катуу азап келишинен мурда коомуңду (тозок азабынан) эскерткин»[1] - (деп вахий кылдык).]]></translation>
<footnotes><![CDATA[[1] Аллах таала эч бир элди жана эч бир адамды эскертмейинче жазалабайт. “Эскертүү” дегени эмне? Эмне үчүн Аллах таала көп аяттарда Өзүнүн пайгамбарларына “коомуңа үйрөткүн” дебей, “коомуңа эскерткин” деп буюрат? Анткени, ар бир пайгамбардын элдери көп учурда Аллах таала, акырет, бейиш жана тозок бар экенин эң жакшы билишкен. Анда алардын каапырчылыгы эмнеде? Алардын каапырчылыгы өздөрүнүн пенделик милдеттерин унутканында! Аллах таалага ишенип, бирок ибадат кылбаганында! Жок. Алар Аллахты жана акыретти тап-такыр эстеринен чыгарып жиберишкен эмес. Кез-кези менен Аллах тааланы эстеп калышчу. Кайсы мезгилдерде? Ооба. Баштарына кайгы-капа түшкөндө. Ошондо алар Аллах таалага өтө ыклас менен дуба жана тообо кылышып, эгер ушул кырсыктан аман сактаса, Өзүнө гана сыйынууга убада берип жиберишет. Аллах таала алардан кайгыны арылтканда, азыр эле айткан сөздөрүн, берген убадаларын унутуп, дагы каапырчылык иштерин улантышат.]]></footnotes>
</aya>
<aya number="2">
<translation><![CDATA[Ал айтты: «Оо, коомум! Мен силерге анык эскертүүчү-пайгамбармын.]]></translation>
<footnotes></footnotes>
</aya>
<aya number="3">
<translation><![CDATA[Аллахка гана ибадат кылып, Андан корккула жана мага моюн сунгула!]]></translation>
<footnotes></footnotes>
</aya>
<aya number="4">
<translation><![CDATA[(Ошондо) Ал силердин күнөөңөрдү кечирип, белгилүү күндөргө (дүйнө жашоосун жашап бүткөнүңөргө) чейин силерди(н өлүмүңөрдү) кечиктирет. (Ал эми) Аллахтын (белгилеген) ажалы келип калганда эч кечиктирилбейт, эгер билсеңер».[1]]]></translation>
<footnotes><![CDATA[[1] Белгилүү болгондой Нухтун коому Аллах жана пайгамбарына моюн сунбаганы себептүү Топон суу балээси менен кыйратылган. Бирок, ошол жазаны жибергенге чейин Аллах таала аларга ар кимиси өз үйүндө бутун узун сунган бойдон, азап-жазасыз өлүү үчүн мүмкүнчүлүк берген. Эгер алар Нухтун дааватын угуп, Аллахтан башка кудайларга сыйынуусун токтотуп, кудуреттүү Аллахтын Өзүнө гана сыйынып жашаганда, ажал аларды дүйнө дооранын сүрүп бүткөндө гана алмак.]]></footnotes>
</aya>
<aya number="5">
<translation><![CDATA[(Нух) айтты : «Оо, Раббим! Мен коомумду түнү-күнү (токтоосуз) даават кылдым.[1]]]></translation>
<footnotes><![CDATA[[1] Бул аятта дааватчыга чоң сабак бар. Демек, даават деген белгилүү убакытка чектелбейт, өмүр бою жасалат. Нух пайгамбардын иштеген иши, сүйлөгөн сөзү, жасаган кыймыл аракети, адеп-ахлагы, коомдогу мамилесинин өзү даават болду. Эл динди анын өзүнөн, сөзүнөн, ар бир кыймылынан, жүрүш-турушунан, адамдар менен мамилесинен көрө алды. Мына ушундай даават кылгандан кийин кандай натыйжа болду? Өзү айтат: “Бирок менин дааватым алардын (акыйкаттан) качуусун гана көбөйттү! (Оо, Аллахым) Сен аларды кечирүүң үчүн мен ар качан аларды даават кылып баштасам, манжаларын кулактарына тыгып, кийимдери менен оронуп алып (мени укпай, көшөргөн бойдон ширк ибадаттарын) уланта беришти жана аябай текеберленишти” Мунун мааниси эмне? Нух түшүнүктүү кылып жеткире албадыбы динди? Жок, андай эмес. Мунун эки себеби бар эле:
 1) Аллахтын туура жолуна багытталуу (хидаят) Аллах тааланын гана колунда. Аллах хидаятка баштабаган адамдар пайгамбар даават кылса да туура жолго түшпөйт.
 2) Көралбастык жана текеберлик. Ар бир коомдун бузуку каапырлары көбүнчө мансаптуу жана бай адамдардан болот. Аларга Аллах тааланы эскертип даават кылынса, “Биздей ак сөөктөргө ушул кембагал акыл үйрөтөбү?” деп ичи тарлык жана текеберчилик менен дааватты четке кагышат.]]></footnotes>
</aya>
<aya number="6">
<translation><![CDATA[Бирок менин дааватым алардын (акыйкаттан) качуусун гана көбөйттү!]]></translation>
<footnotes></footnotes>
</aya>
<aya number="7">
<translation><![CDATA[Сен аларды кечирүүң үчүн мен ар качан аларды даават кыла баштасам, манжаларын кулактарына тыгып, кийимдери менен оронуп алып (мени укпай, көшөргөн бойдон ширк ибадаттарын) уланта беришти жана аябай текеберленишти.]]></translation>
<footnotes></footnotes>
</aya>
<aya number="8">
<translation><![CDATA[Кийин мен аларды ашкере түрдө даават кылдым.]]></translation>
<footnotes></footnotes>
</aya>
<aya number="9">
<translation><![CDATA[Андан соң аларга (дааватымды) ачык-жарыя айттым жана (кези келгенде) жашыруун түрдө да айтым.]]></translation>
<footnotes></footnotes>
</aya>
<aya number="10">
<translation><![CDATA[Анан мен аларга (мындай) дедим: «Раббиңерден кечирим сурагыла! Ал чынында Кечиримдүү!]]></translation>
<footnotes></footnotes>
</aya>
<aya number="11">
<translation><![CDATA[Cилерге асмандан себелеген жамгыр жиберет.]]></translation>
<footnotes></footnotes>
</aya>
<aya number="12">
<translation><![CDATA[Жана дүйнө-мүлк, перзенттер менен кубаттап, бак-бостондорду жана (соолубас) дарыяларды берет.[1]]]></translation>
<footnotes><![CDATA[[1] Демек, ар дайым Аллах тааладан кечирим сурап туруу ырыскынын мол болуусуна себеп болот экен.]]></footnotes>
</aya>
<aya number="13">
<translation><![CDATA[Силерге эмне болгон, Аллахка улуулукту каалабайсыңар?[1]]]></translation>
<footnotes><![CDATA[[1] Ага баш ийип, ибадат кылбайсыңар?]]></footnotes>
</aya>
<aya number="14">
<translation><![CDATA[Ал силерди доор - доор менен жаратты го![1]]]></translation>
<footnotes><![CDATA[[1] Бул аяттагы «доор» деген сөздү кээ бир аалымдар эненин жатынындагы түйүлдүк доорунан баштап, төрөлгөндөн кийинки бөбөктүк, балалык, өспүрүмдүк, жигиттик (селкилик) орто жаш, карылык доорлору деп түшүндүрүшөт.]]></footnotes>
</aya>
<aya number="15">
<translation><![CDATA[Аллах (таала) жети асманды кабат-кабаты менен кандай (чеберчиликте) жаратканына карабайсыңарбы?!]]></translation>
<footnotes></footnotes>
</aya>
<aya number="16">
<translation><![CDATA[Жана Ал асмандардын койнундагы Айды нур, ал эми Күндү (аалам үчүн) чырак кылып койгон.]]></translation>
<footnotes></footnotes>
</aya>
<aya number="17">
<translation><![CDATA[Жана Аллах силерди жерден гана өстүрүп чыгарган.[1]]]></translation>
<footnotes><![CDATA[[1] Бардык инсанияттын атасы Адам алейхи саламды топурактан жараткан.]]></footnotes>
</aya>
<aya number="18">
<translation><![CDATA[Кийин силерди (өлгөн күнүңөрдө) кайра топуракка кайтарып, (Кыяматта) дагы (топурактан) чыгарып алат.[1]]]></translation>
<footnotes><![CDATA[[1] Имам Бухарий жана Имам Муслимдердин "Сахих" китептеринде Абу Хурайра деген сахабадан риваят кылынган хадисте айтылышы боюнча адамдар өлгөндө денеси чирип, топуракка айланат. Бир гана омуртканын эң этегиндеги чычаң сөөк чирибейт. Кыяматта асмандан инсандын бел суусу сыяктанган жамгыр жаайт жана мүрзөлөрдө чирип жаткан денелер ошол чычаң сөөктөгү данегинен кудум өсүмдүктөр сыяктуу өнүп чыгат.]]></footnotes>
</aya>
<aya number="19">
<translation><![CDATA[Аллах силер үчүн жерди(н бетин) тегиз кылды.]]></translation>
<footnotes></footnotes>
</aya>
<aya number="20">
<translation><![CDATA[Анда(гы) кең жолдордон жүрүүңөр үчүн.]]></translation>
<footnotes></footnotes>
</aya>
<aya number="21">
<translation><![CDATA[Нух айтты: “О, Раббим! Алар мага каршы чыгышты жана дүйнөсү менен бала-чакасы зыяндан башканы көбөйтпөй турган адам(дар)ды ээрчип кетишти.[1]]]></translation>
<footnotes><![CDATA[[1] Нухтун дааватына эң ириде дүйнөсү, бала-чакасы көп байлар, күч-кубаттуу адамдар каршы чыгышты. Алар элди Нухка каршы кайраштырып, натыйжада эл дагы аларды ээрчиди.]]></footnotes>
</aya>
<aya number="22">
<translation><![CDATA[Алар (байлар динге каршы) өтө чоң айла-амалдарды жасашты.]]></translation>
<footnotes></footnotes>
</aya>
<aya number="23">
<translation><![CDATA[Жана (элдерге) “бут-кудайыңарды таштабагыла “Вадды” дагы, “Суваны” дагы, “Ягусту” дагы, “Яукту” дагы, “Насрды” дагы таштабагыла!” дешти.[1]]]></translation>
<footnotes><![CDATA[[1] Нухтун эли “Вадд”, “Сува”, “Ягус”, “Яук” жана “Наср” деп аталган бут-кудайларга ибадат кылышчу. Аталган ысымдар Нух коомунун илгерки-илгерки заманда жашап өткөн олуя ата-бабаларынын ысымдары эле. Алар өлгөндө эл өтө кайгырып калган. Анан күндөрдүн биринде Шайтан келип адамдарга “Эгер азрети Вадд, Сува, Ягус, Наср жана Яуктарды сыйласаңар айкелдерин жасап, ибадат учурунда кыбыла тарапка коюп алгыла” деп азгырган. Эл олуялардын урматы үчүн муну жасаган. Анан алардан кийин келген муундар Аллах таалага дуба кылганда ушул олуяларды ортомчу кыла баштаган. Ушинтип отуруп, бир мезгилдердеги олуялар элдин кудайына айланып калган.]]></footnotes>
</aya>
<aya number="24">
<translation><![CDATA[Алар көп элдерди азгырышты. Жана Сен (оо, Аллахым!) залымдарга адашуучулуктан башканы көбөйтпө!]]></translation>
<footnotes></footnotes>
</aya>
<aya number="25">
<translation><![CDATA[Күнөөлөрү себептүү (топон сууга) чөктүрүлүштү! Анан (наркы дүйнөдө) отко кириптер кылынышты дагы, өздөрүнө Аллахтан башка жардамчы таппай калышты![1]]]></translation>
<footnotes><![CDATA[[1] Денелери сууга кетти, жандары отко кетти. Жардам берсе аларга чыныгы Кудай – Аллах таала гана жардам бермек. Аллах таала кайра аларды жазалап жатса, кайсы кудайы жардамга келет?! Ошентип, каапыр эл топон суунун астында калды. Асмандан да, жерден да, жадагалса, тандырлардын ичинен да оргуштап суу чыга келди! Нух болсо, бул каапыр элге каргыш үстүнө каргыш жаадырды.]]></footnotes>
</aya>
<aya number="26">
<translation><![CDATA[Нух айтты: “Оо, Раббим! Жер бетинде каапырлардын эч бирин калтырбагын!]]></translation>
<footnotes></footnotes>
</aya>
<aya number="27">
<translation><![CDATA[Эгер аларды (тирүү) койсоң пенделериңди азгырышат жана бузуку, каапырларды гана насил (урпак) кылып калтырышат!]]></translation>
<footnotes></footnotes>
</aya>
<aya number="28">
<translation><![CDATA[Оо, Раббим! Мени, менин ата-энемди, ыйман келтирип менин үйүмө киргендерди жана (бардык) ыймандуу эркектер менен ыймандуу аялдарды кечир! Залымдарга өлүмдөн башканы көбөйтпө!]]></translation>
<footnotes></footnotes>
</aya>
</sura>
<sura number="72">
<aya number="1">
<translation><![CDATA[Айт (оо, Мухаммад) “Мага (Аллах тааладан мындай деген) вахий келди: Жиндердин бир жамааты (Куранды) угушту жана (бири-бирине мындай) дешти: “Биз ажаайып Куран[1] уктук.]]></translation>
<footnotes><![CDATA[[1] Курани Карим жер бетиндеги эки салмактуу элдер – инсандар жана жиндер үчүн түшүрүлгөн. Мунун мааниси Куран өкүмдөрү инсандарга кандай парыз болсо, жиндерге да ошондой парыз.]]></footnotes>
</aya>
<aya number="2">
<translation><![CDATA[Ал туура жолго баштайт экен. Биз ага ыйман келтирдик. Эми, биз Раббибизге эч кимди шерик кылбайбыз!]]></translation>
<footnotes></footnotes>
</aya>
<aya number="3">
<translation><![CDATA[Чынында Раббибиздин кудурети бийик (жана) Ал (Өзүнө) аял да, перзент да туткан эмес![1]]]></translation>
<footnotes><![CDATA[[1] Аллах таалага шерик кылуунун эң чоңу “Аллахтын аялы жана баласы” бар деп ишенүү. Бул аятта жиндер дагы Аллах тааланы аял жана балага муктаж болуудан аруулап жатканы баяндалууда. Бирок, “Аллахтын аялы жана баласы” бар деген сыяктуу акылга сыйбаган (жалган) сөздү айтуучулар биздин арабызда да бар – дешет жиндер.]]></footnotes>
</aya>
<aya number="4">
<translation><![CDATA[Чынында, биздин акмактарыбыз Аллах жөнүндө акылга сыйбаган (жалган) сөздөрдү айтышат.]]></translation>
<footnotes></footnotes>
</aya>
<aya number="5">
<translation><![CDATA[Биз болсо, инсандар менен жиндер Аллахка (Анын улуулугуна жарашпаган) жалган сөздөрдү эч качан доомат кылбайт деп ойлочубуз.]]></translation>
<footnotes></footnotes>
</aya>
<aya number="6">
<translation><![CDATA[Көрсө, инсандардан кээ бир адамдар кээ бир жиндерден коргоо сурашат экен. Натыйжада алар (жиндер) алардын коркуусун (дагы да) көбөйтүп коюшат.[1]]]></translation>
<footnotes><![CDATA[[1] Чынында, көпчүлүк адамдар бир коркунучтуу жерге барып калса “ал жердин жиндерден болгон ээси бар” деп, алардан коргоо тилешет. Муну менен алардын коркуусу андан бетер көбөйөт.]]></footnotes>
</aya>
<aya number="7">
<translation><![CDATA[Алар (жиндердин арасындагы каапырлар) дагы силер(дин араңардагы каапырлар) күмөн кылгандай Аллах эч кимди эч качан кайра тирилтире албайт деп ойлошот.]]></translation>
<footnotes></footnotes>
</aya>
<aya number="8">
<translation><![CDATA[Биз асманга тырмышканда, аны (периштелерден турган) корукчулар жана оттуу жылдыздар менен толо экенин көрдүк.[1]]]></translation>
<footnotes><![CDATA[[1] Мухаммад саллаллоху алайхи ва салламга чейин жиндер асманга учуп чыгып периштелердин сөздөрүн жашыруун угуп, кээ бир кайып кабарларын билип түшчү экен. Пайгамбарыбызга Куран түшүрүлгөндөн кийин Аллах таала асманга периштелерден жана учар жылдыздардан турган корукчуларды дайындады.]]></footnotes>
</aya>
<aya number="9">
<translation><![CDATA[Мурун биз асмандагы тыңшоочу орундарга олтуруп (кайып кабарын угуп) алаар элек. Эми болсо, ким угууга аракет кылса аңдып-күтүп турган оттуу жылдызга жолугат.]]></translation>
<footnotes></footnotes>
</aya>
<aya number="10">
<translation><![CDATA[Жана биз (асмандагы кайып илиминде) жердеги кишилерге жамандык белгилендиби же Раббиси аларга жакшылык кааладыбы, биле албай калабыз.[1]]]></translation>
<footnotes><![CDATA[[1] Демек, Мухаммад саллаллоху алайхи ва саллам жиберилгенден бери жиндер тайпасына асман кабарларын угууга катуу тюу салыныптыр. Анда ар кайсы замандагы “асман менен кабарлаштым” деген көзү ачыктардын сөзүн кандай түшүнөбүз? Бул маселени жиндердин кийинки сөздөрү чечип берет.]]></footnotes>
</aya>
<aya number="11">
<translation><![CDATA[Биздин арабызда (ыймандуу) жакшыларыбыз да, андан башкачаларыбыз да бар. Биз ар кандай жолдогулар элек.[1]]]></translation>
<footnotes><![CDATA[[1] Жиндердин арасында инсандар менен байланыш жасагандары бар. Эгер кайсы адамдын байланыштагы жини ыймандуу болсо, ага ар кандай нерселерди айтып башын оорутпайт. Эгер сураса учурдагы кээ бир сырларды дароо билип келип, кабарлашы мүмкүн. Себеби Аллах таала аларга биз элестете албай турган ылдамдуулукту берген. Ал эми кимдин байланышкан жини каапыр болсо анын кулагына жалгандан “кайып кабарларын” шыбырап, ал аркылуу адамдарды шылдыңдап, маскара кылышат. Ошондуктан мусулмандар билиши керек: арабыздагы “эртең андай болот, мындай болот”, “мага кайыптан, космостон кабар келет” деп “кайыптан” сүйлөгөндөр ошол каапыр жиндердин адамдардын башы айлантуучу өнөктөштөрү]]></footnotes>
</aya>
<aya number="12">
<translation><![CDATA[Жана биз аныгында (төмөндөгү чындыкка) ынандык: Биз эч качан жер бетинде (же асманда) Аллахты алсыз кыла албайт экенбиз жана Андан качып да кете албайт экенбиз.[1]]]></translation>
<footnotes><![CDATA[[1] Жиндер пайгамбарыбыздан Куранды уга электе "биз жердеги эң күчтүү кожоюндарбыз" деп жүрүшкөн. Эми алардын ыймандуулары Аллах тааланын чексиз бийлигине моюн сунушту.]]></footnotes>
</aya>
<aya number="13">
<translation><![CDATA[Биз (Курандагы) туура жолду укканыбызда ага ыйман келтирдик. Ким Раббисине ыйман келтирсе (жасаган сооп иштери) кемитип коюлуудан жана (күнөөлөрүнүн) көбөйтүп коюлуусунан коркпойт.[1]]]></translation>
<footnotes><![CDATA[[1] Бул Аллах тааланын адилети! Ким кандай жакшы иш жасаган болсо, андан кемитилбейт, жамандык, күнөө иштерине кошуп, көбөйтүлбөйт. Болгону болгондой жазылат жана кыяматта эч кимге зулум кылынбаган абалда эсеп-китеп кылынат.]]></footnotes>
</aya>
<aya number="14">
<translation><![CDATA[Биздин арабызда мусулмандар да бар (ислам жолунан) адашкандар да бар. Эми ким исламга кирген болсо, анда алар туура багытты тандап алышыптыр.]]></translation>
<footnotes></footnotes>
</aya>
<aya number="15">
<translation><![CDATA[Ал эми, адашкандар (демек алар) тозокко отун болгондор!]]></translation>
<footnotes></footnotes>
</aya>
<aya number="16">
<translation><![CDATA[Эгер алар (исламдык) жолдо түз жүрсө мол суу менен сугарабыз,]]></translation>
<footnotes></footnotes>
</aya>
<aya number="17">
<translation><![CDATA[аларды сынаш үчүн.[1] Жана (ошондо) ким Раббисинин эскертүүсүнөн (Курандан) жүз бурса, (Аллах) аны оор азапка жолуктурат.]]></translation>
<footnotes><![CDATA[[1] Суунун мол болушу – бул кененчиликтин, төгүн-чачын ырыскынын, бай-бардарлыктын белгиси. Бул оор сыноо. Кайсы элге ушундай абал келгенде, каалаган жыргалына жеткен напси эркелеп, каалоолорун көбөйтүп, шайтандар дагы тузагын кененирээк жайып калат.]]></footnotes>
</aya>
<aya number="18">
<translation><![CDATA[(Бардык) мечиттер Аллахка ибадат кылуу үчүн! Силер Аллахка кошуп башка “кудайларга” дуба кылбагыла![1]]]></translation>
<footnotes><![CDATA[[1] Демек, мечиттерде Аллах таалага кошуп башка кудайларга дуба (ибадат) кылбаш керек. Маселен, христиандардын Аллах таалага сыйынуучу ибадаткана деп эсептелген чиркөөлөрүндө Исанын, Бүбү Марямдын айкел-сүрөттөрү илинип турат жана алар Аллахка шерик кылып ошол иконаларга да сыйынышат.]]></footnotes>
</aya>
<aya number="19">
<translation><![CDATA[Аллахтын пендеси (Мухаммад Куран окуу менен) Аллахка дуба кылып турганда (жиндер жабалактап келип) бири-бирин басып-тебелеп таштоого аз калды.]]></translation>
<footnotes></footnotes>
</aya>
<aya number="20">
<translation><![CDATA[Айт (оо, Мухаммад!): “Мен жалаң өзүмдүн Раббиме гана дуба (ибадат) кыламын жана Ага эч нерсени шерик кылбаймын”.]]></translation>
<footnotes></footnotes>
</aya>
<aya number="21">
<translation><![CDATA[Айт: “Силерге зыян жеткирүү да, пайда келтирүү да менин колуман келбейт”.[1]]]></translation>
<footnotes><![CDATA[[1] Азыркы учурда кайсы бир чала молдого же көзү ачыкка адамдар же жиндер жабалактап келсе, дароо Аллах тааланы унутуп “Силердин жолуңарды мен ачам, зыяныңарды мен арылтам” деп жөөлүп калышат. Аллах тааланын пайгамбары дүйнөдөгү эң улук жана дубасы кабыл болуучу адам болушуна карабай “Силер үчүн не зыян, не пайда жеткерүү менин колумда эмес” деп жатат. Демек, бардык пайда жана бардык зыян Аллах таланын гана колунда.]]></footnotes>
</aya>
<aya number="22">
<translation><![CDATA[(Дагы) айт: “(Эгер мен күнөө иш кылчу болсом) мени Аллахтын азабынан эч ким сактап кала албайт жана мен эч качан (жалынып баруу үчүн) Андан башка коргоочу таба албаймын.[1]]]></translation>
<footnotes><![CDATA[[1] Бул сөздөр пайгамбардын тилинен учкандан кийин андан башкалар өздөрүнө тиешелүү жыйынтык чыгарып алуулары кажет. Башкача айтканда адампенде ким болушуна карабастан, кимдин урпагы болушуна карабастан эгер бир күнөө кылып, ал күнөөсүн Аллах таала кечирбесе, аны Аллахтын азабынан эч ким сактап кала албайт. Ал эми күнөө кылган адам азаптан кутулуу үчүн Аллах таалага гана жалбарышы, андан гана коргоо, кечирим тилеши керек. Анткени, күнөөлүү адамга Аллах тааладан башка коргоочу жок!]]></footnotes>
</aya>
<aya number="23">
<translation><![CDATA[(Менин колумда) Аллах тарабынан (келген кабарларды) жеткирүү жана Анын пайгамбарлыгы гана (бар). Ким Аллах жана пайгамбарына күнөө кылса, ага тозок оту даяр! Ал жерде түбөлүк калышат![1]]]></translation>
<footnotes><![CDATA[[1] Адамдын тозокто түбөлүк калуусуна себеп болуучу күнөөлөр – бул илхад (атеизм), ширк (ибадатта Аллах таалага шерик кошуу) жана пайгамбарды, Куранды жалганга чыгаруу. Булардан башка чоң күнөөлөр пенденин тозокко түшүүсүнө себеп болсо да ал жерде түбөлүк калуусуна себеп болбойт.]]></footnotes>
</aya>
<aya number="24">
<translation><![CDATA[Алар өздөрүнө убада кылынган нерсени (азапты) көргөндө, кимдин колдоочусу алсызыраак жана саны азыраак экенин билип алышат.[1]]]></translation>
<footnotes><![CDATA[[1] Аллах таала Куранда убада кылган акырет эсеп-китебине ишенбеген мушриктер мусулмандарды колдоочусу жок деп кодулап, “Биздин кудайлар бизди колдойт” деп мактанышкан. Бирок, ошол күн келгенде ишенген кудайлары оор абалдарына жардам бере албай, алардан качып, чанып кетет. Ал эми мусулмандардын оор күнүндө Аллах тааланын Өзү жардам берет, пайгамбарлары боор тартып, Аллах тааладан кечирим сурап берет. Периштелер дагы аларга жумшак, сылык мамиле кылышат. Бирок, убада кылынган ошол Күн (Кыямат) качан болушун эч ким: Аллахка жакын периштелер дагы, пайгамбарлар дагы билбейт.]]></footnotes>
</aya>
<aya number="25">
<translation><![CDATA[Айт: ”Силерге убада кылынган нерсе жакынбы же Раббим ага алыс мөөнөт койгонбу, билбеймин”.]]></translation>
<footnotes></footnotes>
</aya>
<aya number="26">
<translation><![CDATA[Кайыпты билүүчү (бир гана Аллах!) Ал Өз кайыбын эч кимге билдирбейт!]]></translation>
<footnotes></footnotes>
</aya>
<aya number="27">
<translation><![CDATA[Бирок, Өзү каалаган пайгамбар(лар)га гана билдирет. Албетте, Аллах анын (пайгамбарлардын) алды жана арт жагынан (периште) коргоочуларды дайындайт.[1]]]></translation>
<footnotes><![CDATA[[1] Жиндер кайып кабарларын уурдап, адамдардан болгон достору – бакшыларга шыбырап койбосун деп ушул периштелер Аллахтан пайгамбарларга жиберилген кайып кабарларын коргоп келишет.]]></footnotes>
</aya>
<aya number="28">
<translation><![CDATA[(Мухаммад төмөнкүлөрдү) билиши үчүн: (периштелер) Раббисинин кабарларын (жиндерден коргоп) жеткизишкен жана (Раббиси) алардын (бардык) абалдарын билип, бардык нерселерди эсеп-китеп кылып койгон.]]></translation>
<footnotes></footnotes>
</aya>
</sura>
<sura number="73">
<aya number="1">
<translation><![CDATA[Оо, оронуп жаткан киши!]]></translation>
<footnotes></footnotes>
</aya>
<aya number="2">
<translation><![CDATA[Түндөсү (тахажжуд намазы үчүн) тур. Түндүн бир аз гана бөлүгүндө уктасаң жетишет.]]></translation>
<footnotes></footnotes>
</aya>
<aya number="3">
<translation><![CDATA[Түн жарымда (тур) же андан да бир азга кемит(ип, үчтөн бир бөлүгүндө тур).]]></translation>
<footnotes></footnotes>
</aya>
<aya number="4">
<translation><![CDATA[Же бир аз кош жана Куранды кыраатын келиштирип оку![1]]]></translation>
<footnotes><![CDATA[[1] Пайгамбарыбыздын кырааты жөнүндө Ибн Аббас: “анык-даана окуйт болчу” деген (Табарий). Анас разияллоху анху болсо “Сөздөрдү созуп, аяттарда токтоп-токтоп окуйт эле” деген. (Бухарий, Ибн Касир). Ал эми, Умму Салама энебиз пайгамбарыбыздын кырааты жөнүндө: “Ар бир аятта токтоп, бөлүп-бөлүп, шашылбай окуган” деп маалымат берген. Ошондой эле, пайгамбарыбыздан “Куранды добушуңар менен кооздогула” деген хадис риваят кылынган. (Ибн Касир).]]></footnotes>
</aya>
<aya number="5">
<translation><![CDATA[Биз жакында сага салмактуу Сөздү (Куранды) түшүрөбүз.]]></translation>
<footnotes></footnotes>
</aya>
<aya number="6">
<translation><![CDATA[Түңкү убакыттар(да ибадат кылуу жана Куран окуунун көңүлгө) тамгалануусу катуураак жана сөзү туурараак.]]></translation>
<footnotes></footnotes>
</aya>
<aya number="7">
<translation><![CDATA[Күндүзүндө болсо сенин узун убарагерчилигиң бар.]]></translation>
<footnotes></footnotes>
</aya>
<aya number="8">
<translation><![CDATA[(Куран окуганыңда “Бисмиллахир Рахмаанир Рахим” деп) Раббиңдин ысымын эсте жана ал үчүн (дүйнөлүк ойлордон) толук үзүл!]]></translation>
<footnotes></footnotes>
</aya>
<aya number="9">
<translation><![CDATA[(Аллах) Чыгыштын жана Батыштын Раббиси! Андан башка сыйынууга татыктуу кудай жок! Демек, (Оо, Мухаммад) сен Аны гана (өзүңө) таяныч кылып ал![1]]]></translation>
<footnotes><![CDATA[[1] Пайгамбарыбыз Мухамммад саллаллоху алайхи ва салламдын жөлөнгөн-таянганы Аллах таала гана болчу. Ошондуктан, оор мезгилдерде Раббиси анын көңүлүнө рух багыштап, душмандардын жандан өткөн жалааларына, айла-амалдарына жана ачуу сөздөрүнө каршы кандай мамиле кылуусун үйрөтүп турган.]]></footnotes>
</aya>
<aya number="10">
<translation><![CDATA[(Оо, Мухаммад) алардын айткандарына сабыр кыл жана алардан акырын гана алыс боло тур.]]></translation>
<footnotes></footnotes>
</aya>
<aya number="11">
<translation><![CDATA[(Динди) жалган деген байлык-мансап ээлерин Мага кой жана аларга бир аз мөөнөт бер.[1]]]></translation>
<footnotes><![CDATA[[1] Айша энебиздин айтканы боюнча ушул аят түшкөндөн бир аз мөөнөт өткөн соң, белгилүү Бадр согушу болуп, жанагы дин душмандарынын көпчүлүгү мүрт кеткен экен. (Куртубий) Аллах тааланын андайларга арнаган жазасы тез эле берилет. Бул дүйнөдө берилбей калса акыретте, Аллах таалага кайтып барганда берилет.]]></footnotes>
</aya>
<aya number="12">
<translation><![CDATA[Биздин алдыбызда аларга арналган оор кишендер жана алоолонгон от бар!]]></translation>
<footnotes></footnotes>
</aya>
<aya number="13">
<translation><![CDATA[Жана тикенектүү тамак менен жан ооруткан азап бар!]]></translation>
<footnotes></footnotes>
</aya>
<aya number="14">
<translation><![CDATA[Ал (Кыямат) күнү жер менен тоолор титиреп, тоолор (суудай) аккан кумдөбөлөргө айланат!]]></translation>
<footnotes></footnotes>
</aya>
<aya number="15">
<translation><![CDATA[(Эй, Мекке каапырлары!) Биз Фараонго (Муса) пайгамбарды жибергенибиз сыяктуу, силерге да (Мухаммад) пайгамбарды жибердик. (Ал) силерге күбө болуп турат.]]></translation>
<footnotes></footnotes>
</aya>
<aya number="16">
<translation><![CDATA[Фараон пайгамбарга каршы чыкты эле, Биз аны катуу (азап менен) алып койдук.]]></translation>
<footnotes></footnotes>
</aya>
<aya number="17">
<translation><![CDATA[Эгер каапыр болсоңор жаш балдардын чачын агартып жибере турган Күндөн кантип сактана аласыңар?![1]]]></translation>
<footnotes><![CDATA[[1] Кыяматтагы коркунучтуу окуялардан улам бардык кош бойлуулар боюндагысын таштап койот. Жап-жаш балдардын кап-кара чачтары заматта агарып калат!]]></footnotes>
</aya>
<aya number="18">
<translation><![CDATA[Ал (коркунучтуу Күндөгү кыйроолор) себептүү асман дагы барчаланып кетет! Анын (Аллахтын) убадасы аткарылат!]]></translation>
<footnotes></footnotes>
</aya>
<aya number="19">
<translation><![CDATA[Албетте, бул(айтылганд)ар эскертүү гана. Ким кааласа Раббисине (алып баруучу туура) жолду (тандап) алат.[1]]]></translation>
<footnotes><![CDATA[[1] Кезектеги (20-) аятты түшүнүү үчүн дагы кайрадан сүрөнүн башындагы төрт аятка кайтып, алардын маанилерин көңүлдөн өткөрүүгө туура келет. Ошентип, сүрөнүн башындагы “Эй, оронуп жатуучу! Түндөсү тур (жана ибадат кыл!) Бир аз гана бөлүгүндө: жарымында (уктасаң) мейли. Же болбосо, (уйкуңду) андан (жарымдан) бир аз кемит же бир аз кош жана Куранды кыраатын келиштирип оку!” деген аят түшкөндө мусулмандарга түндүн жарымында же үчтөн экисинде же үчтөн биринде туруп, ибадат кылуу парыз болгон эле. Мусулмандар бул буйрукту аткарууга бекем киришишти. Кээ бирөөлөрү айтылган убакта тура албай (ибадат сааттарын анык эсептей албай) калуудан коркуп, түнү менен намаз окугандыктан тамандары шишип кетчү. Ушинтип, арадан бир жылга жакын убакыт өткөндө ушул (20-) аят түшүп, мурунку аяттын өкүмүн жокко чыгарды. Эми, мусулмандар үчүн түнкү ибадаттар парыз (милдет) ибадат эмес, нафил (ыктыярдуу) ибадат болуп калды.]]></footnotes>
</aya>
<aya number="20">
<translation><![CDATA[(Оо, Мухаммад) Раббиң сенин жана сен менен болгон тайпанын түндүн үчтөн экисинен азыраагында жана жарымында жана үчтөн биринде (ибадат үчүн) турушуңду билет. Аллах түн менен күндү ченейт. Ал силердин аны (түндөгү ибадат сааттарды) эсептей албай калганыңарды билип, силерге жеңилдикти кайтарды. Эми, (түндөсү) Курандан алыңар жеткенче гана окугула. (Себеби Аллах) жакын келечекте силердин араңарда оорулуу адамдар болушун, жана башкалары Аллахтын ырыскы – пазилетин издеп жер бетин кезип (соода же сапар кылып) жүрүшүн, жана башка бирөөлөр Аллах жолунда жихад кылуу менен алектенишин билди. (Ошондой болгон соң) эми, ал-кудуретиңер жеткенче Куран окугула. Жана намазды (толук) аткарып, зекет бергиле. Жана Аллахка жакшынакай карыз бергиле. Өзүнөр(дүн араңардагы кедей муктаж инсандар) үчүн эмне жакшылык (садака) кылган болсоңор, аны Аллахтын алдында андан да жакшыраак, улугураак сооп иретинде табасыңар. Жана Аллахтан (көп) кечирим сурагыла! Чынында Аллах – Кечиримдүү, Ырайымдуу!]]></translation>
<footnotes></footnotes>
</aya>
</sura>
<sura number="74">
<aya number="1">
<translation><![CDATA[Оо, чүмкөнүп (жатып) алган адам!]]></translation>
<footnotes></footnotes>
</aya>
<aya number="2">
<translation><![CDATA[Туруп (элдерге Акыретти) эскерт!]]></translation>
<footnotes></footnotes>
</aya>
<aya number="3">
<translation><![CDATA[Жана Раббиңдин улуулугун даңазала![1]]]></translation>
<footnotes><![CDATA[[1] Пайгамбарыбыз «Хира» үңкүрүндө Жебирейил периштеден алгачкы вахийди кабыл алганда, адаттан тышкары окуяга кабылганы себептүү катуу коркуп, үйүнө келип, оронуп-чүмкөнүп жатып алат. Ошол убакытта ушул аяттар түшүп, элдерди ыйманга чакыруу вазыйпасы жүктөлөт жана ишенбеген адамдарга акыреттеги тозокту эскертүү буюрулат.]]></footnotes>
</aya>
<aya number="4">
<translation><![CDATA[Жана кийимиңди тазала![1]]]></translation>
<footnotes><![CDATA[[1] Аллах таала – Аруу, Таза. Андан келген дин-ыйман дагы таза. Демек, бул Таза Жолго чакыруу үчүн тазаланыш керек. Бул аятты түз маанисинде «тазаалык (даарат)тын шарттарынан бири» деп түшүнүүгө да болот. Бирок, кээ бир уламалар «кийим» дегенден максат инсандын бардык иш – аракеттери, кыял-жоруктары дешет.]]></footnotes>
</aya>
<aya number="5">
<translation><![CDATA[Жана ыпластыктан ыраак бол![1]]]></translation>
<footnotes><![CDATA[[1] Бул аяттагы «ыпластык» сөзүн да уламалар эки түрлүү түшүндүрүшөт. Биринчи тайпалары «ыпластык – бул Аллахтан башка ар түрдүү кудайлар» дешет. Дагы кээ бирөөлөрү «бардык ыплас иштер» дешет.]]></footnotes>
</aya>
<aya number="6">
<translation><![CDATA[Аз нерсе берип ордуна көп нерсе сураба.[1]]]></translation>
<footnotes><![CDATA[[1] Бул тафсир Имам Куртубийге тиешелүү.]]></footnotes>
</aya>
<aya number="7">
<translation><![CDATA[(Көргөн жамандыктарга) Раббиң үчүн сабыр кыл!]]></translation>
<footnotes></footnotes>
</aya>
<aya number="8">
<translation><![CDATA[Эми, качан гана (Исрафил периште тарабынан «Сур» деген) керней тартылганда (жана Кыямат башталганда).]]></translation>
<footnotes></footnotes>
</aya>
<aya number="9">
<translation><![CDATA[Мына ушул күн – өтө оор күн!]]></translation>
<footnotes></footnotes>
</aya>
<aya number="10">
<translation><![CDATA[Каапырларга жеңил болбогон (күн)!]]></translation>
<footnotes></footnotes>
</aya>
<aya number="11">
<translation><![CDATA[(Оо, Мухаммад) Мен жалгыз жараткан (каапыр) пендени Мага кой.[1]]]></translation>
<footnotes><![CDATA[[1] Бул аяттагы «каапыр пенде», Мекке мушриктеринин бири Валид ибн Мугира аль Махзуумий. Ал пайгамбарыбызга көп душманчылык көргөзүп, өзүнүн байлыгы, бала-чакасы көп адам экени менен мактанаар эле. Аллах таала бул аятта пайгамбарына эки чындыкты айтууда: Биринчиси, “аны Мен менен жалгыз кой, жазасын Өзүм беремин” деп пайгамбарынын көңүлүн көтөрүү. Экинчиси, пайгамбарына Валидди тегеректеген балдары, жардамчылары көп болгону менен жаратылганда (туулганда) эл катары жалгыз, алсыз туулганын билдирүү.]]></footnotes>
</aya>
<aya number="12">
<translation><![CDATA[Мен ага эсепсиз дүйнө-мүлк бердим.]]></translation>
<footnotes></footnotes>
</aya>
<aya number="13">
<translation><![CDATA[Жана (ар дайым кызматына) даяр турган уул перзенттерди бердим.]]></translation>
<footnotes></footnotes>
</aya>
<aya number="14">
<translation><![CDATA[Жана ага өтө кененчилик бердим.]]></translation>
<footnotes></footnotes>
</aya>
<aya number="15">
<translation><![CDATA[Андан соң ал (каниетсиз, наадан адам) Биз ага (Акыреттик бейишти да) кошумча кылуубузду үмүт кылат.[1]]]></translation>
<footnotes><![CDATA[[1] Ал жана ага окшогондор Аллахтын бул берешендиги истидраж (акырындап, сездирбей жазага кириптер кылуу) экенин түшүнбөй «Аллах мени сүйөт. Бул дүйнөдө берген жакшылыгын Акыретте да берет» деп ойлошот.]]></footnotes>
</aya>
<aya number="16">
<translation><![CDATA[Жок! (андай болбойт! Себеби) ал Биздин аяттарыбызды (билип, түшүнүп туруп) четке какты!]]></translation>
<footnotes></footnotes>
</aya>
<aya number="17">
<translation><![CDATA[Мен аны жакында (тозоктогу) аска таштын үстүнө чыгарамын!]]></translation>
<footnotes></footnotes>
</aya>
<aya number="18">
<translation><![CDATA[Себеби, ал (Куран жөнүндө) пикир кылды жана (аны өзүнүн кыска ченем-өлчөмү менен) өлчөдү![1]]]></translation>
<footnotes><![CDATA[[1] Ыйык Куранды окуган, аяттарынын үстүндө пикир кылган бардык адамдарга хидаят (туура жол) боло бербейт. Аны окуп жаткандагы ниет кандай болсо, ошого жараша болот. Куранды өзүнүн кыска акылына ченеп окугандар албетте, адашышат.]]></footnotes>
</aya>
<aya number="19">
<translation><![CDATA[Өлүмгө жолуккур! Кандай (жаман) өлчөдү!]]></translation>
<footnotes></footnotes>
</aya>
<aya number="20">
<translation><![CDATA[Дагы (бир ирет) өлүмгө жолуккур! Эмне деген (жаман өлчөм менен) өлчөдү!]]></translation>
<footnotes></footnotes>
</aya>
<aya number="21">
<translation><![CDATA[Анан (чыгарган тыянагын) байкап көрдү.]]></translation>
<footnotes></footnotes>
</aya>
<aya number="22">
<translation><![CDATA[Кийин (жактырбай) кабак чытып, маңдайын тырыштырды.]]></translation>
<footnotes></footnotes>
</aya>
<aya number="23">
<translation><![CDATA[Андан соң (акыйкаттан артка кетенчиктеп) текеберленди.]]></translation>
<footnotes></footnotes>
</aya>
<aya number="24">
<translation><![CDATA[Анан айтты: «Бул байыркыдан калган сыйкыр.]]></translation>
<footnotes></footnotes>
</aya>
<aya number="25">
<translation><![CDATA[Бул - адамдын гана сөзү».]]></translation>
<footnotes></footnotes>
</aya>
<aya number="26">
<translation><![CDATA[Мен аны жакында “Сакар” тозогуна киргиземин.]]></translation>
<footnotes></footnotes>
</aya>
<aya number="27">
<translation><![CDATA[(Оо, Мухаммад) сен “Сакар” тозогунун кандай экенин билбейсиң.]]></translation>
<footnotes></footnotes>
</aya>
<aya number="28">
<translation><![CDATA[Ал (өзүнө ташталган эч бир кылмышкерди) калтырбайт жана жөн койбойт.]]></translation>
<footnotes></footnotes>
</aya>
<aya number="29">
<translation><![CDATA[(Терини карартып,) өзгөртүп койот!]]></translation>
<footnotes></footnotes>
</aya>
<aya number="30">
<translation><![CDATA[Анын үстүндө он тогуз (орой периштелер) бар.[1]]]></translation>
<footnotes><![CDATA[[1] Аллах таала тозок периштелерине атайлап ушундай табият берген. Бул дагы тозокуларды кыйноонун бир көрүнүшү. Тозок периштелерин «Забаниялар» деп аталат. Ал эми, бейиштеги кызматчылар өтө жумшакпейил болушат.]]></footnotes>
</aya>
<aya number="31">
<translation><![CDATA[Биз тозоктун кожоюндарын периштелерден гана кылдык жана алардын санын, каапыр болгон адамдарды сыноо үчүн, китеп элдери (яхудилер менен христиандар) анык билип алуулары үчүн, жана ыймандуулардын ыйманы дагы (бир нече даражага) көбөйүшү үчүн (он тогуз даана) кылдык. Жана китеп (Тоорат, Инжил) берилген элдер менен момундар (периштелердин саны боюнча) шектенип калбашы үчүн, ал эми, жүрөгүндө кара ниети болгон адамдар (мунаафыктар) менен каапырлар: «Аллах бул мисал менен эмнени каалады экен» деп (шектенип) сүйлөшү үчүн (Аллах тозок периштелеринин санын он тогуз даана кылды). Аллах мына ушинтип, Өзү каалаган пендесин адаштырат жана каалаганын туура жолго салат. (Оо, Мухаммад, периштелерден турган) Раббиңдин аскерлерин(ин санын) бир Өзү гана билет. Жана бул (насааттар) адамдар үчүн эскертүүдөн башка (нерсе) эмес.]]></translation>
<footnotes></footnotes>
</aya>
<aya number="32">
<translation><![CDATA[Жок, Мен айга ант (ичип),]]></translation>
<footnotes></footnotes>
</aya>
<aya number="33">
<translation><![CDATA[кайтып кеткен түнгө ант (ичип),]]></translation>
<footnotes></footnotes>
</aya>
<aya number="34">
<translation><![CDATA[(агарып) келе жаткан таңга ант (ичип),]]></translation>
<footnotes></footnotes>
</aya>
<aya number="35">
<translation><![CDATA[(Айтамын): Чынында ал (“Сакар” тозогу) чоң балээлердин бири![1]]]></translation>
<footnotes><![CDATA[[1] Аллах таала Өзү жараткан олуттуу нерселер менен ант ичет. Бирок, пенделер Аллахтан башка нерсе менен ант бербеши керек. Ошондуктан, кээ бир адамдардын "жер урсун", көк урсун", "арбак урссун", "нан урсун", "кара түндө турамын", "дасторкондун үстүндө турамын" деген сыяктуу анттары чоң күнөө болуп саналат.]]></footnotes>
</aya>
<aya number="36">
<translation><![CDATA[(“Сакар” тозогу) адамдарга эскертүү!]]></translation>
<footnotes></footnotes>
</aya>
<aya number="37">
<translation><![CDATA[Силердин араңардагы, (Аллахтын ыраазычылыгына) умтулууну же болбосо кетенчиктеп кетүүнү каалагандар үчүн]]></translation>
<footnotes></footnotes>
</aya>
<aya number="38">
<translation><![CDATA[Ар бир жан (ээси) өзү жасаган (күнөө) иштердин туткуну.]]></translation>
<footnotes></footnotes>
</aya>
<aya number="39">
<translation><![CDATA[Оң тарап ээлери гана андай (туткун) эмес.[1]]]></translation>
<footnotes><![CDATA[[1] Бул аяттагы «Оң тарап ээлери» ким экенин түшүндүрүүдө ар кандай пикирлер айтылган. Али разияллоху анху “алар – бөбөктөр” деген болсо, Ибн Аббас “алар – периштелер” деп түшүндүргөн. Анткени, бөбөктөр менен периштелер тап-такыр күнөөсүз болушат. (Тафсиру Табарий) Тафсирчи аалымдардын арасында “алар – амал китеби оң тарабынан берилип, бейишке өкүм кылынган ыкластуу мусулмандар” дегендери да бар. (Тафсийру Куртубий) Эң туурасын Аллах билүүчү.]]></footnotes>
</aya>
<aya number="40">
<translation><![CDATA[Алар бейиштерде туруп сурашат -]]></translation>
<footnotes></footnotes>
</aya>
<aya number="41">
<translation><![CDATA[(тозоктогу) кылмышкерлерден:]]></translation>
<footnotes></footnotes>
</aya>
<aya number="42">
<translation><![CDATA[«Силерди «Сакар» тозогуна эмне түшүрдү?»]]></translation>
<footnotes></footnotes>
</aya>
<aya number="43">
<translation><![CDATA[Алар айтышат: «Биз намаз окуучулардан болбодук.]]></translation>
<footnotes></footnotes>
</aya>
<aya number="44">
<translation><![CDATA[Жана бей-бечараларды тамактандырбадык.]]></translation>
<footnotes></footnotes>
</aya>
<aya number="45">
<translation><![CDATA[(Күнөө деңизине) чөмүлгөндөр менен бирге чөмүлдүк.]]></translation>
<footnotes></footnotes>
</aya>
<aya number="46">
<translation><![CDATA[Жана Акырет күндү жалган дедик.]]></translation>
<footnotes></footnotes>
</aya>
<aya number="47">
<translation><![CDATA[Башыбызга өлүм келгенге чейин»]]></translation>
<footnotes></footnotes>
</aya>
<aya number="48">
<translation><![CDATA[Эми аларга (тозокуларга) эч бир шапаатчынын шапааты пайда бербейт.[1]]]></translation>
<footnotes><![CDATA[[1] Акыретте Аллах таала Өзү каалаган пенделерине шапаатчылык (күнөөлөрдү сурап алуучулук, ортомчулук) укугун берет. Мына ошол шапаатчылардын бирөө жарымы эгер тозоктогу өзүнө жакын ыймансыз кылмышкердин күнөөсүн кечирүүнү Аллахтан сурачу болсо, Аллах аны кабыл кылбайт.]]></footnotes>
</aya>
<aya number="49">
<translation><![CDATA[Аларга (каапырларга) эмне болду, насааттан (Курандан) жүз буруп качышат?]]></translation>
<footnotes></footnotes>
</aya>
<aya number="50">
<translation><![CDATA[Жапайы эшектерге окшоп,]]></translation>
<footnotes></footnotes>
</aya>
<aya number="51">
<translation><![CDATA[арстандан үркүп качкан?]]></translation>
<footnotes></footnotes>
</aya>
<aya number="52">
<translation><![CDATA[Жок, алардын ар бири (жеке өзүнө гана, атайын арналган) ачык китептер берилишин каалашат![1]]]></translation>
<footnotes><![CDATA[[1] Каапырлар ушундай текебер болушат. Алар Курандын акыйкат экенин жокко чыгаруу үчүн ар кандай айла-амалдарды жасап, ар кандай доомат сөздөрдү айтышты. Эч бир майнап чыкпаган соң, Абу Жахл баш болгон мушриктер пайгамбарыбызга келип: “Эй, Мухаммад, эгер сен чын пайгамбар болсоң, Раббиңе айткын, биздин ар бирибизге бирден китеп жиберсин жана анда “Мен чыны менен Мухаммадды силерге элчи кылып жибергенмин” деген жазуу болсун” деп талап кылышты. (Куртубий).]]></footnotes>
</aya>
<aya number="53">
<translation><![CDATA[Жок, андай эмес! (Чынында) алар Акыреттен коркушпайт!]]></translation>
<footnotes></footnotes>
</aya>
<aya number="54">
<translation><![CDATA[Жок, андай эмес! Чынында, бул (Куран эң чоң) эскерме-насаат!]]></translation>
<footnotes></footnotes>
</aya>
<aya number="55">
<translation><![CDATA[Ким кааласа андан сабак алат.]]></translation>
<footnotes></footnotes>
</aya>
<aya number="56">
<translation><![CDATA[Бирок, (андан) Аллах каалаган пенделер гана насаат ала билишет. (Анткени), Ал (Аллах таала) гана коркууга жана кечирим суроого татыктуу!]]></translation>
<footnotes></footnotes>
</aya>
</sura>
<sura number="75">
<aya number="1">
<translation><![CDATA[Мен Кыямат күнүнө ант ичип,]]></translation>
<footnotes></footnotes>
</aya>
<aya number="2">
<translation><![CDATA[Жемелөөчү напси[1] менен ант ичип, (айтамын:)]]></translation>
<footnotes><![CDATA[[1] Ар бир адамдын напсиси аны көбүнчө оңой, жыргал, бирок күнөө иштерге азгырат. Ал эми, күнөөнүн убактылуу жыргалчылыгы өтүп кетээри менен, же болбосо, өлүм убактысы келгенде ар бир адамдын напсиси өзүнүн ээсин (демек өзүн) кетирген күнөөлөрү, катачылыктары үчүн жемелейт. Бул кеч болсо да, өз күнөөсүнө бушайман болгон напси. Ал эми ыйманы күчтүү момундардын напсиси, аларды күнөө ишке бара электе эле, өз ээсин «барба эле барба» деп айыптап, коргоп, насаат айтып турат.]]></footnotes>
</aya>
<aya number="3">
<translation><![CDATA[“Инсан (өзүнчө), Биз анын сөөктөрүн (Кыямат күндө кайра тирилтүү үчүн) эч качан чогулта албайбыз деп ойлойбу?!”]]></translation>
<footnotes></footnotes>
</aya>
<aya number="4">
<translation><![CDATA[Жок! Биз анын бармактарын да өз ордуна (далма-дал) келтирүүгө кудуреттүүбүз![1]]]></translation>
<footnotes><![CDATA[[1] Эң назик деп эсептелген бармак сөөктөрүн орду-ордуна коюуга кудуреттүү болгон Аллах таала үчүн дененин башка сөөктөрүн өз ордуна чогултуу оор эмес.]]></footnotes>
</aya>
<aya number="5">
<translation><![CDATA[Балким (шекчил) инсан өзүнүн келечегин(деги кайра тирилүүнү) жалганга чыгаргысы келээр...,]]></translation>
<footnotes></footnotes>
</aya>
<aya number="6">
<translation><![CDATA[(Жана шектенүү менен) «Кыямат күнү качан?» деп сураар!]]></translation>
<footnotes></footnotes>
</aya>
<aya number="7">
<translation><![CDATA[Качан (Кыяматтын убактысы келгенде) көз(дөр коркуудан) чекчейип калат.]]></translation>
<footnotes></footnotes>
</aya>
<aya number="8">
<translation><![CDATA[Айдын нуру өчөт]]></translation>
<footnotes></footnotes>
</aya>
<aya number="9">
<translation><![CDATA[жана Күн менен Ай бириктирилет.[1]]]></translation>
<footnotes><![CDATA[[1] Ошол күн келгенге чейин «Күн Айга жете албайт жана түн күндүздөн өтүп кете албайт».(«Я-Син”-38) Ал эми, Кыяматта бул дүйнө жок болушу үчүн ааламдык кыйроолор башталат. Күндүн Ай менен кагылышып, биригип кетүүсү ошол кыйроонун бир гана окуясы.]]></footnotes>
</aya>
<aya number="10">
<translation><![CDATA[Ошол күнү инсан «кайда качсам экен!» деп калат!]]></translation>
<footnotes></footnotes>
</aya>
<aya number="11">
<translation><![CDATA[Жок! Качып бара турган орун жок!]]></translation>
<footnotes></footnotes>
</aya>
<aya number="12">
<translation><![CDATA[Ал күнү (ар бир адам жеке Өзүнө сурак берүү үчүн) Раббиңе гана кайтуу бар.]]></translation>
<footnotes></footnotes>
</aya>
<aya number="13">
<translation><![CDATA[Ал күнү (ар бир) инсанга мурдагы жана кийинки жасаган (жакшы-жаман) иштери жөнүндө кабар берилет.]]></translation>
<footnotes></footnotes>
</aya>
<aya number="14">
<translation><![CDATA[Ал гана эмес, инсан(дын көз, кулак, кол, жана буту) өзүнүн зыянына күбөгө өтөт.[1]]]></translation>
<footnotes><![CDATA[[1] (Куртубий)]]></footnotes>
</aya>
<aya number="15">
<translation><![CDATA[Жана эгерде шылтоо-себептерин айтса да (кабыл алынбайт).[1]]]></translation>
<footnotes><![CDATA[[1] Кээ бирөөлөр өзүнүн дене мүчөлөрү жасаган күнөөлөрүнө күбөлүк берип турса да кууланып, түрлөнүп, ар кандай шылтоолорду айтып, өзүн актаганга жан талашат. Бирок, анын шылтоолору шоона эшпейт.]]></footnotes>
</aya>
<aya number="16">
<translation><![CDATA[(Оо , Мухаммад, сага Жебирейил периште окуп берген аяттарды жаттоого) шашылып тилиңди кыймылдата бербе![1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам Аллахтан вахий (аяттар) келишин ушунчалык куса болуп күтөт болчу. Анан, Жебирейил периште келип, сагынткан аяттарды үйрөтө баштаганда, аяттар аягына чыккыча болбой, Жебирейилди ээрчип окуй берчу. «Эсимен чыгып калбаса экен» деп кооптонуусу да мунусуна шыкак болгон. Бирок, Аллах таала Курани Карим аяттарын Өз пайгамбарынын жүрөгүнө орноштуруу милдетин Өзүнө алган эле.]]></footnotes>
</aya>
<aya number="17">
<translation><![CDATA[Аны (сенин жүрөгүңө) чогултуу да, окулушу(н тилиңе бекем орноштуруу) да Биздин милдет.]]></translation>
<footnotes></footnotes>
</aya>
<aya number="18">
<translation><![CDATA[Эми, качан Биз(дин элчибиз Жебирейил) аны окуп бүткөндө анын кыраатына (жайбаракат) ээрчигин.]]></translation>
<footnotes></footnotes>
</aya>
<aya number="19">
<translation><![CDATA[Андан соң аны (маани-маңызы сакталган бойдон) түшүндүрүп берүү дагы Биздин милдет.]]></translation>
<footnotes></footnotes>
</aya>
<aya number="20">
<translation><![CDATA[Жок, (эй, күнөөкөр адамдар!) силер өткөөл дүйнөнү сүйөсүңөр.]]></translation>
<footnotes></footnotes>
</aya>
<aya number="21">
<translation><![CDATA[жана (түбөлүк) Акыретти таштап койосуңар.[1]]]></translation>
<footnotes><![CDATA[[1] Дин ишине тоскоол болбогон жана адамды азгырбаган шартта дүйнөнү сүйүү күнөө эмес. Күнөө – бул дүйнөнү акыреттен көбүрөөк сүйүү жана дүйнөгө азгырылып, акыретти унутуп коюу. Каапырлардын дүйнөнү сүйүүсү ушундай.]]></footnotes>
</aya>
<aya number="22">
<translation><![CDATA[Ал күнү (ыймандуу) жүздөр нурданып,]]></translation>
<footnotes></footnotes>
</aya>
<aya number="23">
<translation><![CDATA[Раббисине (үмүт менен) карап турат.]]></translation>
<footnotes></footnotes>
</aya>
<aya number="24">
<translation><![CDATA[Ал эми, (ыймансыз) жүздөр ал күндө капаланып,]]></translation>
<footnotes></footnotes>
</aya>
<aya number="25">
<translation><![CDATA[өздөрүнө запкылуу азап берилишин билип калат.]]></translation>
<footnotes></footnotes>
</aya>
<aya number="26">
<translation><![CDATA[Акыйкатта, (пенделердин жаны) алкымына капталганда...,]]></translation>
<footnotes></footnotes>
</aya>
<aya number="27">
<translation><![CDATA[«Ким дем салып койоор экен?!» деп (кабатыр сөздөр) айтылганда...,]]></translation>
<footnotes></footnotes>
</aya>
<aya number="28">
<translation><![CDATA[(Күнөөкөр пенде «Дүйнөдөн) ажыроо дегени ушул турбайбы» деп ойлоп калганда...,]]></translation>
<footnotes></footnotes>
</aya>
<aya number="29">
<translation><![CDATA[Жана балтыр балтырга жабышып, тыбырчылаганда...,]]></translation>
<footnotes></footnotes>
</aya>
<aya number="30">
<translation><![CDATA[Дал ошол күндө Раббиңдин алдына айдап келүү болоор![1]]]></translation>
<footnotes><![CDATA[[1] Ооба. Жан алкымга тыгылып, балтырлар тыбырап калганда эң ашынган каапырлар дагы дем салуучуну издеп калышат. Бирок, эми кеч болгон! Жан оорубаган, күч-кубаттан тайбаган мезгилдерде “Кудай” деш керек эле. Алар өлүм алдында дем салуучу издегени менен, сак-саламат мезгилде “Напсиңе азгырылба, пайгамбар алып келген жолго жүр, намаз оку” десең, моюн сунбай, каапырчылыкты тандашкан.]]></footnotes>
</aya>
<aya number="31">
<translation><![CDATA[Ал эми (каапыр болсо, пайгамбарды да) тастыктабады, намаз да окубады.]]></translation>
<footnotes></footnotes>
</aya>
<aya number="32">
<translation><![CDATA[Бирок, «жалган» деп далысын салып койду.]]></translation>
<footnotes></footnotes>
</aya>
<aya number="33">
<translation><![CDATA[Андан соң текеберленип (каңгыраган, бош жүрөк менен) үй-бүлөсүнө кетти.]]></translation>
<footnotes></footnotes>
</aya>
<aya number="34">
<translation><![CDATA[Өлүм болсун сага өлүм!]]></translation>
<footnotes></footnotes>
</aya>
<aya number="35">
<translation><![CDATA[Андан соң (дагы) сага өлүм болсун, өлүм!]]></translation>
<footnotes></footnotes>
</aya>
<aya number="36">
<translation><![CDATA[(Күнөөкөр) инсан өзүн (дүйнөдө) бей-максат таштап коюлган деп ойлойбу?![1]]]></translation>
<footnotes><![CDATA[[1] Инсаниятты жаратуудан Аллах тааланын максаты эмне эле? Бул суроого Аллах таала: “Мен (бардык) жин(дер) жана инсан(дар)ды Өзүмө гана ибадат кылуулары үчүн жараттым” - деп жооп берет. (“Заарият”-56)]]></footnotes>
</aya>
<aya number="37">
<translation><![CDATA[Ал (түпкүлүгүндө) атырылган бел суунун бир тамчысы эмес беле?!]]></translation>
<footnotes></footnotes>
</aya>
<aya number="38">
<translation><![CDATA[Анан коюу кан болду. Анан (Аллах) аны кадыресе адам шекилине келтирди (жана жан киргизди)]]></translation>
<footnotes></footnotes>
</aya>
<aya number="39">
<translation><![CDATA[Анан аны (түйүлдүктү) эки жуп: эркек менен аял кылып жаратты.]]></translation>
<footnotes></footnotes>
</aya>
<aya number="40">
<translation><![CDATA[Эми, ушул (Аллах) өлүктөрдү (экинчи ирет) тирилтүүгө кудуреттүү эмеспи?!]]></translation>
<footnotes></footnotes>
</aya>
</sura>
<sura number="76">
<aya number="1">
<translation><![CDATA[Инсандын үстүнөн (ал жарала электе) доорлордун (нечендеген) мезгил(дер)и өткөн. (Анда инсан) эскериле турган нерсе эмес (жок) эле.]]></translation>
<footnotes></footnotes>
</aya>
<aya number="2">
<translation><![CDATA[Чынында, Биз инсанды (энелик менен аталык уруктун) аралашмасынан турган бир тамчы бел суудан жараттык. (Жана ушул абалын билээр бекен деп) аны сынап, уга турган, көрө турган (аң-сезимдүү) кылдык.]]></translation>
<footnotes></footnotes>
</aya>
<aya number="3">
<translation><![CDATA[(Кийин) Биз ага (жакшы менен жаман) жолду тааныттык. (Эми ал) же шүгүр (ибадат) кылуучу болот, же каапыр (болот).]]></translation>
<footnotes></footnotes>
</aya>
<aya number="4">
<translation><![CDATA[Биз чынында каапырлар үчүн чынжырларды, (темир) көгөндөрдү жана тозокту даярдап койдук.]]></translation>
<footnotes></footnotes>
</aya>
<aya number="5">
<translation><![CDATA[Жакшы (ыймандуу) адамдар (бейиштерде) «каафуур»[1] аралаштырылган (шарапты) чөйчөктөрдөн ичишет.]]></translation>
<footnotes><![CDATA[[1] “Каафуур” дегени бейиштеги шарапка анын муздактыгын, жыттуулугун жана өткүрлүгүн ашырыш үчүн аралаштырыла турган өтө тунук булак. (Куртубий)]]></footnotes>
</aya>
<aya number="6">
<translation><![CDATA[(“Каафуур”) булагы...Аны Аллахтын (бейишке арзыган) пенделери (каалаган жерине) агызышып, (каалагандай) ичишет.[1]]]></translation>
<footnotes><![CDATA[[1] Кааласа, атайын арыкчалар менен «жетелеп» бейиш бактарынын ичине алып кирип, кааласа бал, сүт жана туп-тунук суулар аккан дарыялардын жээгиндеги сөрүлөрдө жамбаштап жатып ичишет. Эгер каалашса алтындан, жакуттан жасалган сарайлардын алдына агызып барышат.
 Кийинки аятта мына ушундай бейиш жыргалына кимдер арзый турганы айтылат.]]></footnotes>
</aya>
<aya number="7">
<translation><![CDATA[Алар (дүйнө жашоосунда) назирлерин[1] аткарышкан жана жамандыгы жайылган күндөн (Кыяматтан жана андагы Аллахтын азабынан) коркушкан.]]></translation>
<footnotes><![CDATA[[1] “Назир” бул, бир пенденин “Мен паландай ниетиме жеткеним үчүн Аллах таалага арнап түкүндөй ибадат кылып беремин” деп, өзүнө-өзү милдет жүктөшүнө айтылат. Иши оңунан келген кээ бир мусулмандар өзү каалаганча орозо кармап же намаз окуп берүүнү, же болбосо булардан башка ибадаттарды назир кылышат. Кайсы пенде Аллах таалага арнап кандайдыр назир кылса, аны албетте аткарышы – парыз.]]></footnotes>
</aya>
<aya number="8">
<translation><![CDATA[Жана бей-бечараларга, жетимдер менен туткундагыларга, өздөрү сүйүп (жегиси келип) турган тамактан жедирип[1] (мындай дешкен):]]></translation>
<footnotes><![CDATA[[1] Чыныгы мусулмандар жетимдердин малын баса калып жебейт. Кайра аларга өз жанынан каражат кылып, өзү сүйгөн тамактардан жедирет. Ошондой эле, чыныгы мусулмандар согуш мезгилинде туткундарга катаал мамиле жасабайт.]]></footnotes>
</aya>
<aya number="9">
<translation><![CDATA[«Биз силерди Аллахтын Жүзү (ыраазычылыгы) үчүн тамактандыруудабыз. Биз силерден (эч кандай) акы жана алкыш сурабайбыз.]]></translation>
<footnotes></footnotes>
</aya>
<aya number="10">
<translation><![CDATA[Биз Раббибизден (жана жүрөктү) сыга турган, оор күндөн (Кыяматтан) коркобуз».]]></translation>
<footnotes></footnotes>
</aya>
<aya number="11">
<translation><![CDATA[Анан Аллах аларды ушул күндүн жамандыгынан куткарып (жүздөрүнө) нур жана кубаныч (белгилерин) берди.]]></translation>
<footnotes></footnotes>
</aya>
<aya number="12">
<translation><![CDATA[Жана (дүйнө жашоосунда шайтандын, напсинин азгырыктарына) сабыр кылгандары себептүү аларды бейиш менен, жибек (кийимдер) менен сыйлады.[1]]]></translation>
<footnotes><![CDATA[[1] Жибек кийимдерди бул дүйнөдө кийүү мусулман эркектер үчүн арам. Бул текеберленип кетпесин дегендик. Ал эми, ден-соолукка байланыштуу кандайдыр бир себеп менен (маселен, котур сыяктуу жараат чыкканда) жибек кийим кийсе, буга тоскоол жок. Анткени, исламда "зарылдыктар тыюу салууларды жокко чыгарат" деген эреже бар.]]></footnotes>
</aya>
<aya number="13">
<translation><![CDATA[Алар ал жердеги (бейиштеги) сөрүлөргө жөлөнүп отурушат. Ал жерде алар күндү(н ысыгын) да, кычыраган суукту да көрүшпөйт.[1]]]></translation>
<footnotes><![CDATA[[1] Бул аят бейиштеги аба-ырайы жөнүндө маалымат берет. Ал жерде өтө катуу ысык да, кычыраган суук да жок. Жан эргиткен орточо аба ырайы гана болот.]]></footnotes>
</aya>
<aya number="14">
<translation><![CDATA[Аларга бейиш (бактарынын) көлөкөcү тийип, мөмөлөрү ийилип турат.]]></translation>
<footnotes></footnotes>
</aya>
<aya number="15">
<translation><![CDATA[Аларга күмүш идиштер(де тамак-аш) жана шише чөйчөктөр(дө шарап) айлантып турулат.]]></translation>
<footnotes></footnotes>
</aya>
<aya number="16">
<translation><![CDATA[Күмүш чөйчөктөр… Аны(н ичиндеги шарапты кызматчылар кажетке жараша) өлчөп-ченеп (куюп) турушат.]]></translation>
<footnotes></footnotes>
</aya>
<aya number="17">
<translation><![CDATA[Ал жерде (ыймандууларга) занжабил[1] аралаштырылган шарап,]]></translation>
<footnotes><![CDATA[[1] Имбирь. Жыпар жыттуу жана дарылык касиети жогору өсүмдүк.]]></footnotes>
</aya>
<aya number="18">
<translation><![CDATA[(жана) «Салсабил» деп аталган (агып турган) булак (суусу ичирилет).]]></translation>
<footnotes></footnotes>
</aya>
<aya number="19">
<translation><![CDATA[Аларды(н кызматында) түбөлүк жаш жигиттер айланып-тегеренишет. Эгер сен аларды көрсөң чачылган берметтерби деп ойлойсуң.]]></translation>
<footnotes></footnotes>
</aya>
<aya number="20">
<translation><![CDATA[Назар салсаң ал жерде (түгөнгүс) нээматарды жана өтө чоң дөөлөттү көрөсүң.[1]]]></translation>
<footnotes><![CDATA[[1] Бул дүйнөдө дин-ыйманын байлык-мүлккө алмаштырбаган момундарды ал жерде Аллах таала мүлктүн түрүнө көмүп салат. Ал мүлктүн кээ бир түрлөрү жогоруда баяндалды. Кээ бирлеринин баяны кийинки аяттарда.]]></footnotes>
</aya>
<aya number="21">
<translation><![CDATA[Алардын (бейишке түшкөн ыймандуулардын) үстүндө жашыл жибектен жана (алтын-күмүш, асыл таштар кадалган) баркут-кымкаптан кийимдер… (Эркек-аялынын баарынын колдоруна) күмүш билериктер тагылган… Раббилери аларды тунук-пакиза шарап менен сугарган…]]></translation>
<footnotes></footnotes>
</aya>
<aya number="22">
<translation><![CDATA[(Оо, ыймандуу пенделер!) Булар – силер үчүн сыйлык! Жана силердин (дүйнөдөгү аз гана) аракетиңер[1] ченемсиз нээматтар менен төлөндү!]]></translation>
<footnotes><![CDATA[[1] Бул дүйнөдө Аллахтын мыйзамын кармап жашоо үчүн анча деле көп аракеттер талап кылынбайт. Булкунган напсини тыйып, ар кадамда чабуулга өтчү шайтан азгырыктарына сергек болсо эле, Шариятты кармап жашоо өтө жеңил. Адамдар убактылуу дүйнө үчүн жасаган аракеттеринин ондон бирин да Дин үчүн жумшашпайт. Көпчүлүк динчил адамдар деле “Бир аз байлык чогултуп, үй-жай курап алайын, андан кийин динге аракет кыламын” деген ой менен жашап жатышат. Алар буга үлгүрөбү?! Аллах таала болсо Куранда оболу ыйманды оңдогула андан кийин баары оңолот, асман-жерден береке эшиктери ачылат деген мааниде насаат айтат. (“Аьраф”-96) Наадан пенде дагы эле өз билгенинен калбайт.]]></footnotes>
</aya>
<aya number="23">
<translation><![CDATA[Чынында Биз (оо, Мухаммад) сага Куранды[1] бөлүп-бөлүп түшүрдүк.]]></translation>
<footnotes><![CDATA[[1] Демек, Курани Каримди тез-тез окуп, эскерип, анда айтылган маанилерди көңүлгө түйүп жүрүш керек. Бул иш Кураан менен амал кылып жашоого өбөлгө болот.]]></footnotes>
</aya>
<aya number="24">
<translation><![CDATA[Сен эми, Раббиңдин өкүмүнө сабыр кылгын[1] жана алардан (каапырлардан) болгон шүгүрсүз, күнөөкөр адамдарга моюн сунбагын!]]></translation>
<footnotes><![CDATA[[1] Раббинин эки түрдүү өкүмү бар: 1) Тагдырдагы өкүм. 2) Диний өкүм. Раббисинин тагдырга тиешелүү өкүмү боюнча пайгамбарыбыз саллаллоху алайхи ва салламдын аялы, абасы, баласы жана кызы өзүнөн мурда кайтыш болгон. Буга сабырдан башка даба жок. Диний өкүмгө сабыр кылуу маселен, жихаддардын, дааваттардын оорчулуктарына, түнкү жана эрте мененки намазга туруунун оорчулугуна, Рамазан орозосунун ачкачылыгына ж.б.у.с. ибадаттардын түйшүгүнө сабыр кылуу менен болот.]]></footnotes>
</aya>
<aya number="25">
<translation><![CDATA[Жана Раббиңдин ысымын эртели-кеч эскерип (зикир кылып) жүргүн![1]]]></translation>
<footnotes><![CDATA[[1] Албетте, эртели-кеч Аллах тааланы эстеп, Анын ар бир кыймыл-аракетибизди көрүп, билип турганын эсинен чыгарбаган адам күнөө иштерге барбайт.]]></footnotes>
</aya>
<aya number="26">
<translation><![CDATA[Түндүн бир бөлүгүндө Ага сажда кыл жана түндөсү узун-узун тасбих айт!]]></translation>
<footnotes></footnotes>
</aya>
<aya number="27">
<translation><![CDATA[Чынында, алар (каапырлар) дүйнөнү сүйөт жана оор күндү (Кыяматты) артына таштап (көңүл бурбай) коюшат.]]></translation>
<footnotes></footnotes>
</aya>
<aya number="28">
<translation><![CDATA[Аларды Биз жаратып, бүт тулку-боюн бекем-кубаттуу кылган элек! Эгер кааласак, аларды (жаратылышы боюнча) өздөрүнө окшогон[1] (бирок, каапыр болбой турган, башка) пенделерге алмаштырып коебуз![2]]]></translation>
<footnotes><![CDATA[[1] Каапырларды да Аллах жараткан. Алар деле Адам-Атанын урпактары. Аллах таала аларга өмүр тартуулады. Бакубат жашоого себеп боло турган акыл-эс менен күч-кубаттан да кем кылбады. Бирок, алар Аллах берген акыл-эс менен күч-кудуретти кайра Аллах тааланын жолуна каршы иштетишти. Бул жеткен кыянатчылык эле.
[2] Тарых бою Аллах таала кыянатчыл коомдордон канчасын кыйратты... Алар мекендеген жайлар башка коомдорго мурас калды. Бирок, каапырлар тарыхтан үлгү албай келе жатышат.]]></footnotes>
</aya>
<aya number="29">
<translation><![CDATA[Аныгында, бул (Куран) - эскерме. Ким кааласа, Раббиси тарапка (түз) жолду кармай алат.]]></translation>
<footnotes></footnotes>
</aya>
<aya number="30">
<translation><![CDATA[(Бирок) силер Аллах каалаган нерсени гана каалай аласыңар. Аллах - Билүүчү, Даанышман!]]></translation>
<footnotes></footnotes>
</aya>
<aya number="31">
<translation><![CDATA[Ал Өзү каалаган пенделерин ырайымынын астына алат. Ал эми, залымдарга болсо, катуу азапты даярдап койгон!]]></translation>
<footnotes></footnotes>
</aya>
</sura>
<sura number="77">
<aya number="1">
<translation><![CDATA[Ант ичемин, (ааламдарды башкарууга тиешелүү илахий) үрп-адат боюнча жиберилген (периштелер) менен;]]></translation>
<footnotes></footnotes>
</aya>
<aya number="2">
<translation><![CDATA[Өтө катуу жүргөн шамалдар менен;]]></translation>
<footnotes></footnotes>
</aya>
<aya number="3">
<translation><![CDATA[(Булуттарды Аллах каалаган багытка) таратуучу (периштелер) менен;]]></translation>
<footnotes></footnotes>
</aya>
<aya number="4">
<translation><![CDATA[(Акыйкат менен жалганды) ажыратып бере турган (Куран аяттары) менен;]]></translation>
<footnotes></footnotes>
</aya>
<aya number="5">
<translation><![CDATA[(Пайгамбарларга Аллах тарабынан жиберилген) илахий кабарды ташуучу периштелер менен;]]></translation>
<footnotes></footnotes>
</aya>
<aya number="6">
<translation><![CDATA[(Ал периштелердин вахий алып келиши, чынчылдарга) үзүр-кечирим, (бузукуларга) эскертүү болушу үчүн.]]></translation>
<footnotes></footnotes>
</aya>
<aya number="7">
<translation><![CDATA[(Оо, адамдар!) силерге убада кылынган Күн[1] албетте болуучу!]]></translation>
<footnotes><![CDATA[[1] Кыямат]]></footnotes>
</aya>
<aya number="8">
<translation><![CDATA[Жылдыздар(дын нуру) өчүрүлүп,]]></translation>
<footnotes></footnotes>
</aya>
<aya number="9">
<translation><![CDATA[Асман (аңырайып) ачылып,]]></translation>
<footnotes></footnotes>
</aya>
<aya number="10">
<translation><![CDATA[Тоолор (тытылган жүн сыяктуу) сапырылып калганда…]]></translation>
<footnotes></footnotes>
</aya>
<aya number="11">
<translation><![CDATA[Жана пайгамбарларга (үммөттөрүнүн сот-сурагына күбө болууга) убакыт берилгенде… (ошондо гана Кыямат кайым болуп, акыйкат менен жалган ажырайт).]]></translation>
<footnotes></footnotes>
</aya>
<aya number="12">
<translation><![CDATA[(Пенделердин сот-сурагы) кайсы күнгө белгиленген эле?]]></translation>
<footnotes></footnotes>
</aya>
<aya number="13">
<translation><![CDATA[Ажыратуу күнүнө![1]]]></translation>
<footnotes><![CDATA[[1] Ал күндө бардык элдер бир майданга пайгамбарлары менен бирге чогултулуп, алардын күбөлүгүндө сурак кылынат. Ошол сурактан кийин акыйкат жалгандан ажырайт, жакшылар жамандан ажырайт.]]></footnotes>
</aya>
<aya number="14">
<translation><![CDATA[(Оо, Мухаммад)? сен ажыратуу күнү кандай күн экенин билбейсиң.[1]]]></translation>
<footnotes><![CDATA[[1] Аллах үйрөтмөйүнчө пайгамбарыбыз саллаллоху алайхи ва саллам кайып кабарларын билген эмес. Аллах таала кабар бергенден кийин гана бул күн жөнүндө көп хадистерди айткан. Ошол хадистердин биринде мындай деген: “Кыямат күндө адамдар чогултулганда, баштарын күн куйкалап, көздөрү чекчейген бойдон асманды тиктеп кырк жыл ажыратуу күнүн күтүшөт.” (Куртубий). Башка хадистерде айтылышы боюнча ошол күтүү күндөрүндө Аллахтын көлөкөсүнөн башка эч бир көлөкө болбойт. Аллах каалаган ыймандуу адамдар Аллахтын көлөкөсүнө калкаланып жан сакташат.]]></footnotes>
</aya>
<aya number="15">
<translation><![CDATA[Ал күндө (Акыретти) жалганга чыгаргандарга азап![1]]]></translation>
<footnotes><![CDATA[[1] Биз “азап” деп которгон сөздүн арабчасы “увайл”. Жалпысынан алганда Увайл – бул тозоктогу өтө жийиркеничтүү жана өтө сасык чуңкур. Ага тозокулардын күйгөн жарааттарынан сыркыган ириңдер жана башка ыпылас чыгындылар агып турат. Аллах сактасын!]]></footnotes>
</aya>
<aya number="16">
<translation><![CDATA[Биз абалкыларды (азап менен кармап) өлтүрбөдүк беле?![1]]]></translation>
<footnotes><![CDATA[[1] Аллах таала акыретти жалган дегендерди ушул дүйнөдө да көп жазалаган. Нух коомунун, Лут коомунун, Аад жана Самуд элдеринин аянычтуу кыйроолору азыркы жана кийинки каапырлар үчүн сабак болууга тийиш.]]></footnotes>
</aya>
<aya number="17">
<translation><![CDATA[Анан акыркы (каапыр)ларды да (дал ошондой тагдыр менен) аларды ээрчитип койдук!]]></translation>
<footnotes></footnotes>
</aya>
<aya number="18">
<translation><![CDATA[Биз кылмышкер адамдар менен ушундай (мамиле) кылабыз.]]></translation>
<footnotes></footnotes>
</aya>
<aya number="19">
<translation><![CDATA[Ал Күнү (Акыретти) «жалган» дегендерге азап!]]></translation>
<footnotes></footnotes>
</aya>
<aya number="20">
<translation><![CDATA[(Оо, кайра тирилүүнү «жалган» дегендер!) Биз силерди алсыз (бечел, бел) суудан жаратпадык беле?!]]></translation>
<footnotes></footnotes>
</aya>
<aya number="21">
<translation><![CDATA[Анан ал “сууну” бекем жайга (эненин жатынына) орноштурдук,]]></translation>
<footnotes></footnotes>
</aya>
<aya number="22">
<translation><![CDATA[Белгилүү убакытка (туулганыңарга) чейин.]]></translation>
<footnotes></footnotes>
</aya>
<aya number="23">
<translation><![CDATA[Жана Биз (ошол бел сууну оболу коюу кан, анан бир бөлүк эт, андан кийин сөөк, андан кийин кадыресе адам кылып жаратууга) кудуреттүү болдук. Биз эң жакшы Кудуреттүүбүз!]]></translation>
<footnotes></footnotes>
</aya>
<aya number="24">
<translation><![CDATA[Ал күндө (Кыяматты) «жалган» дегендерге өлүм!]]></translation>
<footnotes></footnotes>
</aya>
<aya number="25">
<translation><![CDATA[Биз жерди кучактоочу кылбадык беле,]]></translation>
<footnotes></footnotes>
</aya>
<aya number="26">
<translation><![CDATA[өлүктөр менен тирүүлөрдү?[1]]]></translation>
<footnotes><![CDATA[[1] Аллах тааланын бир ысымы «Аль – Маннан» мунун мааниси «Өз жакшылыгын эскертип туруучу», “милдет кылуучу”. Курандын көп аяттарында Аллах таала Өзүнүн «Аль – Маннан» сыпатын эскертип, жакшылыктарын милдет (колко) кылат. Аллахтын жакшылыктарынан бири - Ал жерди өлүктөр үчүн да, тирүүлөр үчүн да эне сыяктуу кылып койгон. Тирүүлөрдү кантип өз бооруна батырып энелик кылганы айтпаса деле түшүнүктүү. Ал эми, өлүктөргө энелик кылуусу аларды өз бооруна (мүрзөгө) алып, жырткычтарга жем болуудан же башка кордуктардан сактайт. Дагы кайталоочу нерсе, жердин бул энелик боорукерлиги түпкүлүгүндө Аллах тааланын ырайымы. Эгер Аллах таала жерди инсаниятка моюн сундуруп койбогондо бул жакшылыктар болмок эмес.]]></footnotes>
</aya>
<aya number="27">
<translation><![CDATA[Жана Биз жер бетине (аны бекем сактоо үчүн) үлкөн тоолорду жараттык. Жана силерди (мөңгүлөрдөн агып келүүчү) таттуу суу(лар) менен сугардык.[1]]]></translation>
<footnotes><![CDATA[[1] Жердин салмактуу жана бекем турушунда тоолордун ролу өзгөчө экенин геология жана геодезия илимдери тастыктаган. Ал эми, Аллах таала жараткан табият мыйзамы боюнча, деңиз жана океандардын туздуу суулары күн нуру менен бууланып, ошол бууланыш процесси менен бирге дистилляцияланып (тузунан ажырап) асманга көтөрүлүп, жамгыр-карга айланып, талаа-түздөргө, тоо-таштарга жаайт. Бийик тоолордун башынан көчкөн жүздөгөн тонналык көчкүлөрдөн муз тоолор – мөнгүлөр жаралат. Мөңгүлөр улам күн ысыган сайын, акырындык менен эрип, алардан дарыялар жаралып, кайрадан түздүктө жашаган жан-жаныбарларга таттуу-жагымдуу суу болуп агып барат. Мунун баары Аллах тааланын ырайымы, даанышмандыгы жана кудуретинен.]]></footnotes>
</aya>
<aya number="28">
<translation><![CDATA[Ал күндө (ушул нээматтарды) «жалган» дегендерге өлүм!]]></translation>
<footnotes></footnotes>
</aya>
<aya number="29">
<translation><![CDATA[(Ошол күндө аларга айтылат): Өзүңөр жалган деген тозокко жөнөгүлө!]]></translation>
<footnotes></footnotes>
</aya>
<aya number="30">
<translation><![CDATA[Үч бутактуу (оттон болгон) «көлөкөгө»[1] жөнөгүлө!»]]></translation>
<footnotes><![CDATA[[1] Тырнакчанын ичиндеги “көлөкө” – бул асманга өрдөгөн сайын үч бутакка бөлүнүп турган тозок оту же болбосо анын түтүнү.]]></footnotes>
</aya>
<aya number="31">
<translation><![CDATA[(Ал «көлөкөдө») салкындык жок. Алоодон да тосо албайт!]]></translation>
<footnotes></footnotes>
</aya>
<aya number="32">
<translation><![CDATA[Ал (тозок) сарай сыяктуу (үлкөн) учкундарды атып турат!]]></translation>
<footnotes></footnotes>
</aya>
<aya number="33">
<translation><![CDATA[Ал учкундар саргымтыл кара төөлөргө окшойт.]]></translation>
<footnotes></footnotes>
</aya>
<aya number="34">
<translation><![CDATA[Ал күнү (Кыяматты) «жалган» дегендерге кайгы!]]></translation>
<footnotes></footnotes>
</aya>
<aya number="35">
<translation><![CDATA[Бул күнү алар (уруксатсыз) сүйлөй албайт.]]></translation>
<footnotes></footnotes>
</aya>
<aya number="36">
<translation><![CDATA[Алар үчүн актанууга да уруксат жок!]]></translation>
<footnotes></footnotes>
</aya>
<aya number="37">
<translation><![CDATA[Ал күнү (Кыяматты) «жалган» дегендерге кайгы!]]></translation>
<footnotes></footnotes>
</aya>
<aya number="38">
<translation><![CDATA[Бул – ажыратуу Күнү! Силерди да, абалкыларды да (сот-сурак үчүн ) чогулттук.]]></translation>
<footnotes></footnotes>
</aya>
<aya number="39">
<translation><![CDATA[Эгер (оо, каапырлар, бул сурактан жана азаптан кутулуп кетүү үчүн) силерде амал болсо, Мага амалыңарды көргөзгүлө!]]></translation>
<footnotes></footnotes>
</aya>
<aya number="40">
<translation><![CDATA[Ал күндө (кыяматты) «жалган» дегендерге кайгы!]]></translation>
<footnotes></footnotes>
</aya>
<aya number="41">
<translation><![CDATA[Ал эми, такыба пенделер (чыныгы) көлөкөлөрдө, булактарда,]]></translation>
<footnotes></footnotes>
</aya>
<aya number="42">
<translation><![CDATA[Жана (көңүлдөрү) каалаган мөмө-жемиштерде…]]></translation>
<footnotes></footnotes>
</aya>
<aya number="43">
<translation><![CDATA[(Аларга айтылат:) «Жегиле, ичкиле, аш болсун! (Бул зыяпат сооп) иштерди жасаганыңар үчүн!»]]></translation>
<footnotes></footnotes>
</aya>
<aya number="44">
<translation><![CDATA[Биз сооп иш жасагандарды ушинтип сыйлайбыз!]]></translation>
<footnotes></footnotes>
</aya>
<aya number="45">
<translation><![CDATA[Ал күнү (Кыяматты) «жалган» дегендерге кыйроо!]]></translation>
<footnotes></footnotes>
</aya>
<aya number="46">
<translation><![CDATA[(Оо, Кыяматты «жалган» деген каапырлар! Дүйнөдө) бир аз пайданалып, жеп-ичип калгыла! Силер кылмышкер адамсыңар!]]></translation>
<footnotes></footnotes>
</aya>
<aya number="47">
<translation><![CDATA[Ал күнү (Кыяматты) «жалган» дегендерге кайгы!]]></translation>
<footnotes></footnotes>
</aya>
<aya number="48">
<translation><![CDATA[Эгер аларга (Аллахка) рукуу кылгыла» деп айтылса рукуу кылышпайт![1]]]></translation>
<footnotes><![CDATA[[1] «Рукуу» - бул намаздагы ийилүү. Кыяматка ишенбегендер албетте намаз окууну ашыкча түйшүк деп билишет. Алар – жеткен текебер кишилер. Ийилишпейт. Бирок, алардын Аллах таалага ийилбеген моюндары жана омурткалары өзүнөн мансабы жогорураак кишинин алдында тал чыбыктай ийилип кетет. Демек, алар дүйнөкул, шоораткул адамдар! Ошентип, Аллах таалага кулчулук кылууну каалабагандар өздөрү сыяктуу күнөөкөр пенделерге кул болуп алышат.]]></footnotes>
</aya>
<aya number="49">
<translation><![CDATA[Ал күнү (Кыяматты) «жалган» дегендерге кайгы!]]></translation>
<footnotes></footnotes>
</aya>
<aya number="50">
<translation><![CDATA[Андан (Курандан) кийин, дагы кандай сөзгө ыйман келтиришет?![1]]]></translation>
<footnotes><![CDATA[[1] Курани Карим - акыркы чындык. Андан кийин чындык жок! Чындыкты четке каккан адам жалганга ыйман келтирет.]]></footnotes>
</aya>
</sura>
<sura number="78">
<aya number="1">
<translation><![CDATA[Алар (бири-биринен) эмне жөнүндө сурашууда?[1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам Аллах таала тарабынан алып келген улук кабарлар араб тилинде «Набаь» деп аталат. Бул улук кабарлардын акыйкат экенине далил-белгилер канчалык көп болгонуна карабай, көпчүлүк мушриктер ага ишенишкен эмес жана бири-бирине «Мухаммад айткан нерселер жалган болуш керек-ээ? Сен эмне дейсиң?» деген сыяктуу суроолорду беришкен. Ошондой эле, алардын шектенүүлөрү ар кандай болуп, өз ара талашып-тартышып турушкан. Айрыкча алар Акырет кабарларын жокко чыгарууда көп талашып-тартышышкан. “Набаь” сүрөсү ушул окуяларды чагылдыруу менен башталат.]]></footnotes>
</aya>
<aya number="2">
<translation><![CDATA[Улук Кабар жөнүндө.]]></translation>
<footnotes></footnotes>
</aya>
<aya number="3">
<translation><![CDATA[Алар ал (Улук Кабар) жөнүндө талашып-тартышышат эле.[1]]]></translation>
<footnotes><![CDATA[[1] Кийинки аятта Аллах таала мушриктер ишенбеген кыямат тез эле келип калаарын жана ошол күндө өздөрү «жалган» деген тозокту өз көздөрү менен көрүп, анык билип алышаарын эки ирет кайталоо менен айтат.]]></footnotes>
</aya>
<aya number="4">
<translation><![CDATA[Жок, андай эмес! Жакында билип алышат!]]></translation>
<footnotes></footnotes>
</aya>
<aya number="5">
<translation><![CDATA[Дагы бир ирет андай эмес! Жакында билип алышат.]]></translation>
<footnotes></footnotes>
</aya>
<aya number="6">
<translation><![CDATA[Биз силерге жерди жайылган (төшөк сыяктуу) кылып койбодукпу?!]]></translation>
<footnotes></footnotes>
</aya>
<aya number="7">
<translation><![CDATA[Тоолорду (бекем) казыктар (сыяктуу кылып жаратпадыкпы?)]]></translation>
<footnotes></footnotes>
</aya>
<aya number="8">
<translation><![CDATA[Жана Биз силерди жуп-түгөй[1] кылып жараттык.]]></translation>
<footnotes><![CDATA[[1] Эркек-ургаачы]]></footnotes>
</aya>
<aya number="9">
<translation><![CDATA[Уйкуңарды (денеңер үчүн) ырыхат кылдык.]]></translation>
<footnotes></footnotes>
</aya>
<aya number="10">
<translation><![CDATA[Түндү (силерге) кийим (сыяктуу) кылдык.]]></translation>
<footnotes></footnotes>
</aya>
<aya number="11">
<translation><![CDATA[Күндүздү жашоо үчүн жараттык.]]></translation>
<footnotes></footnotes>
</aya>
<aya number="12">
<translation><![CDATA[Жана силердин үстүңөргө бекем жети (кабат) асманды куруп,]]></translation>
<footnotes></footnotes>
</aya>
<aya number="13">
<translation><![CDATA[ысык-нурлуу чыракты (күндү) жараттык.]]></translation>
<footnotes></footnotes>
</aya>
<aya number="14">
<translation><![CDATA[Жана (силерге) булуттардан мол суу түшүрдүк,]]></translation>
<footnotes></footnotes>
</aya>
<aya number="15">
<translation><![CDATA[чыгарып берүү үчүн дан азыктарды жана өсүмдүктөрдү.]]></translation>
<footnotes></footnotes>
</aya>
<aya number="16">
<translation><![CDATA[Жана да калың бак-бостондорду.]]></translation>
<footnotes></footnotes>
</aya>
<aya number="17">
<translation><![CDATA[Албетте (ыймандуу менен каапыр) ажыратыла турган (Кыямат) күн (Аллах тарабынан) белгиленген убакыт.]]></translation>
<footnotes></footnotes>
</aya>
<aya number="18">
<translation><![CDATA[Ал күнү Сур (чоор) тартылат. Анан силер топ-топ болуп (Раббиңерге сурак бергени) келесиңер.]]></translation>
<footnotes></footnotes>
</aya>
<aya number="19">
<translation><![CDATA[(Кыямат күн башталганда) асман ачылып (жарылып) эшиктер (пайда ) болот.]]></translation>
<footnotes></footnotes>
</aya>
<aya number="20">
<translation><![CDATA[Жана тоолор (ордунан) учурулуп, закым болуп калат!]]></translation>
<footnotes></footnotes>
</aya>
<aya number="21">
<translation><![CDATA[Албетте, тозок күтүп туруучу (жана)]]></translation>
<footnotes></footnotes>
</aya>
<aya number="22">
<translation><![CDATA[чектен чыккан адамдар үчүн кайтып баруучу орун!]]></translation>
<footnotes></footnotes>
</aya>
<aya number="23">
<translation><![CDATA[Алар анда кылымдар бою турушат.]]></translation>
<footnotes></footnotes>
</aya>
<aya number="24">
<translation><![CDATA[Ал жерде не салкындык не суусундук татышпайт.]]></translation>
<footnotes></footnotes>
</aya>
<aya number="25">
<translation><![CDATA[Болгону (тозокулардын денесинен аккан) сасык ириң жана (ичегилерди тилип, үзүп жибере турган даражадагы) кайнак суу (менен гана “азыктанышат”)]]></translation>
<footnotes></footnotes>
</aya>
<aya number="26">
<translation><![CDATA[(Бул – күнөөлөрүнө) ылайык жаза!]]></translation>
<footnotes></footnotes>
</aya>
<aya number="27">
<translation><![CDATA[Алар (Акыреттеги) эсеп – китепке ишенишпеген.]]></translation>
<footnotes></footnotes>
</aya>
<aya number="28">
<translation><![CDATA[Жана Биздин аяттарыбызды ачык түрдө жалганга чыгарышкан.]]></translation>
<footnotes></footnotes>
</aya>
<aya number="29">
<translation><![CDATA[Биз бардык иштерди тизмектеп, китеп кылып жазып койгонбуз.]]></translation>
<footnotes></footnotes>
</aya>
<aya number="30">
<translation><![CDATA[Эми, (жазаңарды) таткыла! Биз силерге азапты гана көбөйтөбүз!]]></translation>
<footnotes></footnotes>
</aya>
<aya number="31">
<translation><![CDATA[Ал эми, такыба кишилерге ийгилик жайы (бейиш),]]></translation>
<footnotes></footnotes>
</aya>
<aya number="32">
<translation><![CDATA[бак-бостондор, жүзүмдүктөр,]]></translation>
<footnotes></footnotes>
</aya>
<aya number="33">
<translation><![CDATA[жаш, бир курактагы, көкүрөгү тикчийген селкилер,]]></translation>
<footnotes></footnotes>
</aya>
<aya number="34">
<translation><![CDATA[жана («Рахийк» деп аталган аябай даамдуу шарап менен) мелмилдеп турган кеселер бар.]]></translation>
<footnotes></footnotes>
</aya>
<aya number="35">
<translation><![CDATA[Ал жерде пайдасы жок жана күнөө-жалган сөздөрдү угушпайт.]]></translation>
<footnotes></footnotes>
</aya>
<aya number="36">
<translation><![CDATA[(Булар) Раббиң тарабынан берилген сыйлык-белектер!]]></translation>
<footnotes></footnotes>
</aya>
<aya number="37">
<translation><![CDATA[(Ушул сыйлыкты берген Рабби) асмандар менен жердин, ал экөөнүн арасындагы бардык нерселердин да Раббиси болгон Ырайымдуу Зат. (Ошондуктан, ал күнү эч ким Анын уруксаты болмоюнча) сөз сүйлөөгө батына албайт.]]></translation>
<footnotes></footnotes>
</aya>
<aya number="38">
<translation><![CDATA[Рух (Жебирейил периште) жана (башка бардык) периштелер сап-сап болуп турган (ошол) күнү Ырайымдуу Зат уруксат бергендер гана (сүйлөп,) чын сөздү айтышат.]]></translation>
<footnotes></footnotes>
</aya>
<aya number="39">
<translation><![CDATA[Бул – чындап болуучу Күн. Ал эми, ким кааласа (жакшы амалдарды кылат жана) Раббисине (ошол амалдар менен) кайтууну(н жолдорун бекем) кармайт.]]></translation>
<footnotes></footnotes>
</aya>
<aya number="40">
<translation><![CDATA[Биз силерди жакын(да келе турган) азаптан эскерткен элек. Ал күндө адам баласы эки колу эмне алып келгенин көрөт жана каапыр адам: «кана эми, (ушундай азапка дуушар болгондон көрө) топурак эле болуп калсам!!!» - дейт.]]></translation>
<footnotes></footnotes>
</aya>
</sura>
<sura number="79">
<aya number="1">
<translation><![CDATA[(Каапырлардын жанын) тереңинен (оорутуп) сууруп алуучу периштелер менен ант ичип,]]></translation>
<footnotes></footnotes>
</aya>
<aya number="2">
<translation><![CDATA[(ыймандуулардын жанын оорутпай) “чечип алуучу” периштелер менен ант ичип,]]></translation>
<footnotes></footnotes>
</aya>
<aya number="3">
<translation><![CDATA[(Асман мейкиндигинде өйдө-ылдый) сүзүп жүрүүчү периштелер менен ант ичип,]]></translation>
<footnotes></footnotes>
</aya>
<aya number="4">
<translation><![CDATA[(Аллахтын буйругун аткарууда) бири-бири менен жарышуучу периштелер менен ант ичип,]]></translation>
<footnotes></footnotes>
</aya>
<aya number="5">
<translation><![CDATA[(Аллах табыштаган ааламдык) иштерди башкаруучу периштелер менен ант ичип (айтамын):]]></translation>
<footnotes></footnotes>
</aya>
<aya number="6">
<translation><![CDATA[Ал Күнү (Сур кернейдин биринчи деминен улам) титирөөчү (жер) титирейт.]]></translation>
<footnotes></footnotes>
</aya>
<aya number="7">
<translation><![CDATA[Анын артынан кийинки Сур тартылат.]]></translation>
<footnotes></footnotes>
</aya>
<aya number="8">
<translation><![CDATA[Ошол күнү (каапыр) жүрөктөр катуу коркуп,]]></translation>
<footnotes></footnotes>
</aya>
<aya number="9">
<translation><![CDATA[Көздөрү жалдырап калат.]]></translation>
<footnotes></footnotes>
</aya>
<aya number="10">
<translation><![CDATA[(Каапырларга кыяматтагы кайра тирилүү жөнүндө айтылчу болсо, адамды мыскылдап, какшыктап, мындай) дешет: «Эмне, биз мурдакы (тирүү) абалыбызга кайтарылабызбы,]]></translation>
<footnotes></footnotes>
</aya>
<aya number="11">
<translation><![CDATA[чириген сөөк болуп калсак деле?!»]]></translation>
<footnotes></footnotes>
</aya>
<aya number="12">
<translation><![CDATA[(Дагы мындай) дешти: «Анда бул биз үчүн зыяндуу кайтыш болоор!»]]></translation>
<footnotes></footnotes>
</aya>
<aya number="13">
<translation><![CDATA[Ал болгону (Исрафил периште тарткан чоордун) бир гана (катуу) добушу.]]></translation>
<footnotes></footnotes>
</aya>
<aya number="14">
<translation><![CDATA[Анан капыстан... (тирилип, мүрзөлөрүнөн) жер бетине чыгып калышат!]]></translation>
<footnotes></footnotes>
</aya>
<aya number="15">
<translation><![CDATA[Сага Мусанын кабары келди беле?]]></translation>
<footnotes></footnotes>
</aya>
<aya number="16">
<translation><![CDATA[Бир кезде Раббиси ага ыйык Тува өрөөнүндө (мындай деп) сүйлөдү:]]></translation>
<footnotes></footnotes>
</aya>
<aya number="17">
<translation><![CDATA[«Фараонго баргын! Ал чектен чыгып кетти».]]></translation>
<footnotes></footnotes>
</aya>
<aya number="18">
<translation><![CDATA[Жана ага (мындай) дегин: «Өзүңдү (ширк күнөөсүнөн) тазалоону]]></translation>
<footnotes></footnotes>
</aya>
<aya number="19">
<translation><![CDATA[жана мен сени (жалгыз, шериксиз) Раббиңе баштоомду каалайсыңбы? Анан сен (Аллахка ширк келтирүүдөн) коркуп калаар элең»]]></translation>
<footnotes></footnotes>
</aya>
<aya number="20">
<translation><![CDATA[(Муса) ага (Фараонго) чоң моожизаны (жыланга айланган таякты) көргөздү.]]></translation>
<footnotes></footnotes>
</aya>
<aya number="21">
<translation><![CDATA[Бирок ал «жалган!» деп, каршы чыкты.]]></translation>
<footnotes></footnotes>
</aya>
<aya number="22">
<translation><![CDATA[Кийин тескери басып, (душмандашууга) аракет кылды.]]></translation>
<footnotes></footnotes>
</aya>
<aya number="23">
<translation><![CDATA[жана (адамдарын) чогултуп, бийик добуш менен:]]></translation>
<footnotes></footnotes>
</aya>
<aya number="24">
<translation><![CDATA[«Мен силердин эң жогорку Раббиңер боломун» деди.]]></translation>
<footnotes></footnotes>
</aya>
<aya number="25">
<translation><![CDATA[Анан... Аллах аны дүйнөлүк (жаза) жана Акыреттик азап менен жазалады.]]></translation>
<footnotes></footnotes>
</aya>
<aya number="26">
<translation><![CDATA[Албетте, мында (Раббисинен) корккон пенделер үчүн (чоң) сабак бар.]]></translation>
<footnotes></footnotes>
</aya>
<aya number="27">
<translation><![CDATA[(Эй, каапырлар!) силердин жаратылууңар татаалыраакпы же асмандынбы?! Аны (Аллах) жаратты!]]></translation>
<footnotes></footnotes>
</aya>
<aya number="28">
<translation><![CDATA[Шыбын көтөрүп, бекем-кынтыксиз кылды.]]></translation>
<footnotes></footnotes>
</aya>
<aya number="29">
<translation><![CDATA[Түнүн караңгы кылды жана (таң аттырып) жарыгын чыгарды.]]></translation>
<footnotes></footnotes>
</aya>
<aya number="30">
<translation><![CDATA[Андан кийин жерди жайып (кооздоп) койду.]]></translation>
<footnotes></footnotes>
</aya>
<aya number="31">
<translation><![CDATA[Андан сууларын, жайлоолорун чыгарды.]]></translation>
<footnotes></footnotes>
</aya>
<aya number="32">
<translation><![CDATA[Тоолорду (бекем) орнотту.]]></translation>
<footnotes></footnotes>
</aya>
<aya number="33">
<translation><![CDATA[Силер үчүн жана силердин айбандарыңар үчүн пайдалануу (ырыскы) болсун деп.]]></translation>
<footnotes></footnotes>
</aya>
<aya number="34">
<translation><![CDATA[Качан чоң Кыямат келсе,]]></translation>
<footnotes></footnotes>
</aya>
<aya number="35">
<translation><![CDATA[Ал күндө инсан (дүйнөдөгү) иш-аракеттерин эстейт.]]></translation>
<footnotes></footnotes>
</aya>
<aya number="36">
<translation><![CDATA[Караган адамдарга тозок (анык) көргөзүлөт.]]></translation>
<footnotes></footnotes>
</aya>
<aya number="37">
<translation><![CDATA[Кимде-ким чектен чыккан болсо]]></translation>
<footnotes></footnotes>
</aya>
<aya number="38">
<translation><![CDATA[жана дүйнө жашоосун (Акыреттен) артык көргөн болсо,]]></translation>
<footnotes></footnotes>
</aya>
<aya number="39">
<translation><![CDATA[анын орду албетте, тозокто!]]></translation>
<footnotes></footnotes>
</aya>
<aya number="40">
<translation><![CDATA[Ал эми, ким Раббисинин алдында (сурак берип) туруудан коркуп, өзүн (арам) каалоо-кумарлардан тыйса,]]></translation>
<footnotes></footnotes>
</aya>
<aya number="41">
<translation><![CDATA[анын орду албетте, бейиште!]]></translation>
<footnotes></footnotes>
</aya>
<aya number="42">
<translation><![CDATA[(Кайра тирилүүдөн шектенген адамдар) сенден Кыяматтын качан болушун сурашат.]]></translation>
<footnotes></footnotes>
</aya>
<aya number="43">
<translation><![CDATA[Аны(н убактысын) билүүдөн сен алыссың?!]]></translation>
<footnotes></footnotes>
</aya>
<aya number="44">
<translation><![CDATA[Анын (качан болоору жөнүндөгү илимдин башы жана) аягы Раббиңе гана тиешелүү.]]></translation>
<footnotes></footnotes>
</aya>
<aya number="45">
<translation><![CDATA[Сен болгону андан (кыяматтан) корко турган кишилерди эскертүүчүсүң.]]></translation>
<footnotes></footnotes>
</aya>
<aya number="46">
<translation><![CDATA[Алар (кыяматты «жалган» дегендер) аны (өз көздөрү менен) көргөн күндө, (бул дүйнөдө) бир күн кечке чейин же түшкө чейин гана турган сыяктуу болуп калышат.]]></translation>
<footnotes></footnotes>
</aya>
</sura>
<sura number="80">
<aya number="1">
<translation><![CDATA[(Пайгамбар) кабагын бүркөп, жүзүн буруп алды,[1]]]></translation>
<footnotes><![CDATA[[1] Сүрөнүн түшүү себеби төмөндөгүчө: Пайгамбарыбыз саллаллоху алайхи ва саллам Меккенин этибарлуу байларын динге даават кылып отурганда, шариятка өтө берилген, өзүн ширктен жана башка чоң күнөөлөрдүн тазалаган Абдуллах ибн Умм-Мактум деген сокур киши келип, бир маселе сурайт. Ал пайгамбардын бош эмес экенин көрбөгөн. Пайгамбар саллаллоху алайхи ва саллам болсо, сөзүнүн бөлүнгөнүнө ачууланып, кабагын бүркөп, жооп бербей, байлар менен сүйлөшүүсүн улантат. Бирок, бул байлар жанагы сокур киши сыяктуу күнөө иштерден өздөрүн тазалабаган, динге өзү умтулуп келбеген кишилер эле. Аллах таала пайгамбарынын бул жоругунун ката экенин эскертип, аны жемелеп, ушул сүрөнү түшүргөн. «Абаса» «кабак бүркөдү», «маңдайын тырыштырды» деген мааниде.]]></footnotes>
</aya>
<aya number="2">
<translation><![CDATA[алдына (маселе сурап) сокур киши келгенде.]]></translation>
<footnotes></footnotes>
</aya>
<aya number="3">
<translation><![CDATA[(Оо, Мухаммад!) Сен кайдан билесиң, ал (сокур киши жаман кулк-мүнөздөрдөн) тазадыр!]]></translation>
<footnotes></footnotes>
</aya>
<aya number="4">
<translation><![CDATA[Же болбосо, (Аллах тааланы) эскерээр, анан эскермеси ага пайда берээр?!]]></translation>
<footnotes></footnotes>
</aya>
<aya number="5">
<translation><![CDATA[Ал эми, муктаж эмес адам(дар келгенде)]]></translation>
<footnotes></footnotes>
</aya>
<aya number="6">
<translation><![CDATA[сен ошо(лор)го бурулуп алдың!]]></translation>
<footnotes></footnotes>
</aya>
<aya number="7">
<translation><![CDATA[(Бирок), алардын тазарбай (ыйманга келбей) калуусуна сен жоопкер эмессиң.]]></translation>
<footnotes></footnotes>
</aya>
<aya number="8">
<translation><![CDATA[Ал эми, сага чуркап келген (сокур ) адам…]]></translation>
<footnotes></footnotes>
</aya>
<aya number="9">
<translation><![CDATA[(Аллахтан жана кыямат күндөн) коркот эле.]]></translation>
<footnotes></footnotes>
</aya>
<aya number="10">
<translation><![CDATA[Сен андан алагды болуп калдың!]]></translation>
<footnotes></footnotes>
</aya>
<aya number="11">
<translation><![CDATA[Жок! (Оо, Мухаммад! Эми андай кылбагын!) Бул (аяттар сага Аллах тарабынан) эскерме-сабак.]]></translation>
<footnotes></footnotes>
</aya>
<aya number="12">
<translation><![CDATA[Ким кааласа – аны эскерет.[1]]]></translation>
<footnotes><![CDATA[[1] Кийинки аяттарда Аллах таала бул аяттардын кадырын, пакизалыгын жана улуулугун баяндайт.]]></footnotes>
</aya>
<aya number="13">
<translation><![CDATA[(Аяттар Лавхул Махфуз деп аталган) Улук Барактар да,]]></translation>
<footnotes></footnotes>
</aya>
<aya number="14">
<translation><![CDATA[(Лавхул Махфуз) Таза–Пакиза (жана кадыр баркы) Жогору.]]></translation>
<footnotes></footnotes>
</aya>
<aya number="15">
<translation><![CDATA[(Жана) периштелердин колунда.]]></translation>
<footnotes></footnotes>
</aya>
<aya number="16">
<translation><![CDATA[(Алар) Өтө улук, аябай таза (ишенимдүү)]]></translation>
<footnotes></footnotes>
</aya>
<aya number="17">
<translation><![CDATA[Наалаты инсан! Аны эмне (мынчалык) аша чапкан каапырга айлантты?!]]></translation>
<footnotes></footnotes>
</aya>
<aya number="18">
<translation><![CDATA[Ал (Аллах) аны эмнеден жаратты эле?!]]></translation>
<footnotes></footnotes>
</aya>
<aya number="19">
<translation><![CDATA[Бир тамчы (бел) суудан жараткан! Анан аны(н жаралуу баскычтарын өлчөп,) тагдыр кылган.]]></translation>
<footnotes></footnotes>
</aya>
<aya number="20">
<translation><![CDATA[Андан кийин (бул дүйнөгө келгенде) ага жолдорду[1] оңой кылып берди.]]></translation>
<footnotes><![CDATA[[1] Дүйнө – тиричилик жолдорун оңой-жеңил кылды. Ал эми, кааласа диний багытта эң оңой, эң жеңил дин менен Аллахтын ыраазычылыгын таба турган кылды.]]></footnotes>
</aya>
<aya number="21">
<translation><![CDATA[Андан соң анын жанын алып, мүрзөгө койду.]]></translation>
<footnotes></footnotes>
</aya>
<aya number="22">
<translation><![CDATA[Андан соң Өзү каалаган кезде (кыяматта) кайрадан тирилтип алат.]]></translation>
<footnotes></footnotes>
</aya>
<aya number="23">
<translation><![CDATA[Жок! Ал өзүнө (Аллах) буюрган парыздарды эч аткарбады!]]></translation>
<footnotes></footnotes>
</aya>
<aya number="24">
<translation><![CDATA[Эми, инсан (бой көтөрө бербей) өзүнүн тамак-ашына карабайбы?![1]]]></translation>
<footnotes><![CDATA[[1] Кайдан келди алар?! Кантип жаралды?! Өзү жаратып алдыбы?! Жок! Бардыгы Аллахтын нээматтары!]]></footnotes>
</aya>
<aya number="25">
<translation><![CDATA[Сууну (асмандан) мол-көл кылып мына Биз жаадырдык!]]></translation>
<footnotes></footnotes>
</aya>
<aya number="26">
<translation><![CDATA[Андан соң жерди жарып,]]></translation>
<footnotes></footnotes>
</aya>
<aya number="27">
<translation><![CDATA[(ар түрдүү) данды (жана өсүмдүктөрдү) өндүрдүк:]]></translation>
<footnotes></footnotes>
</aya>
<aya number="28">
<translation><![CDATA[жүзүмдөрдү, көк чөптөрдү,]]></translation>
<footnotes></footnotes>
</aya>
<aya number="29">
<translation><![CDATA[зайтундарды, курмаларды,]]></translation>
<footnotes></footnotes>
</aya>
<aya number="30">
<translation><![CDATA[коюу бактарды,]]></translation>
<footnotes></footnotes>
</aya>
<aya number="31">
<translation><![CDATA[мөмө-жемиштерди, жашылчаларды.]]></translation>
<footnotes></footnotes>
</aya>
<aya number="32">
<translation><![CDATA[Силер жана чарба айбандарыңар пайдалангыла деп.]]></translation>
<footnotes></footnotes>
</aya>
<aya number="33">
<translation><![CDATA[Эми, качан (кулактарды) тундуруучу (кыяматтагы) айкырык (Сур кернейинин экинчи тартылуусу) келгенде...,]]></translation>
<footnotes></footnotes>
</aya>
<aya number="34">
<translation><![CDATA[Ал күнү киши өзүнүн ага-инисинен качып калат.]]></translation>
<footnotes></footnotes>
</aya>
<aya number="35">
<translation><![CDATA[Апасы менен атасынан дагы.]]></translation>
<footnotes></footnotes>
</aya>
<aya number="36">
<translation><![CDATA[Аялы менен балдарынан дагы!]]></translation>
<footnotes></footnotes>
</aya>
<aya number="37">
<translation><![CDATA[(Анткени) ал күнү ар бир адам үчүн аны (башкаларга) көңүл бурдурбай коё турган (өтө оор) абал болот!]]></translation>
<footnotes></footnotes>
</aya>
<aya number="38">
<translation><![CDATA[Ал күнү (ыймандуу) жүздөр албырып,]]></translation>
<footnotes></footnotes>
</aya>
<aya number="39">
<translation><![CDATA[күлүп-жайнап, кубанычтуу!]]></translation>
<footnotes></footnotes>
</aya>
<aya number="40">
<translation><![CDATA[(ыймансыз) жүздөрдү ал күндө чаң-тозон каптап,]]></translation>
<footnotes></footnotes>
</aya>
<aya number="41">
<translation><![CDATA[караңгылык ороп алат!]]></translation>
<footnotes></footnotes>
</aya>
<aya number="42">
<translation><![CDATA[Дал ошолор каапыр, шүгүрсүз адамдар![1]]]></translation>
<footnotes><![CDATA[[1] Алар Раббиси канчалык нээмат – жакшылык берсе да шүгүр кылбай, кайра Аллахтын жолуна каршы чыгышты! Аллах бардыгыбызды ушундай каапырлыктан сактасын!]]></footnotes>
</aya>
</sura>
<sura number="81">
<aya number="1">
<translation><![CDATA[Күн оролуп (нуру жоголуп),]]></translation>
<footnotes></footnotes>
</aya>
<aya number="2">
<translation><![CDATA[жылдыздар (кыйрап) төгүлүп,]]></translation>
<footnotes></footnotes>
</aya>
<aya number="3">
<translation><![CDATA[Тоолор (тытылган жүн сыяктуу) учурулуп,]]></translation>
<footnotes></footnotes>
</aya>
<aya number="4">
<translation><![CDATA[курсагында он айлык баласы бар (кымбат баалуу) төөлөр дагы көңүл сыртында калып,[1]]]></translation>
<footnotes><![CDATA[[1] Кыямат кыйроосу башталганда адамдардын көзүнө өз жанынан бөлөк эч нерсенин кызыгы калбайт: Арабдардын назарында эң баалуу деп эсептелип, аздектелген жана «Ишаар» (курсагында он айлык баласы бар) деп аталган төөлөр менен дагы эч кимдин иши болбой, кароосуз калат.]]></footnotes>
</aya>
<aya number="5">
<translation><![CDATA[жапайы айбандар (үркүп, бир жерге) чогулуп,[1]]]></translation>
<footnotes><![CDATA[[1] Жаралгандан бери бири-бирине кас болуп келген коён-карышкыр, кабылан-кийик сыяктуу жапайы айбандар ошол күндүн коркунучунан катуу үркүп, бир жерге чогулуп калышат.]]></footnotes>
</aya>
<aya number="6">
<translation><![CDATA[деңиздер жанып – от болуп,]]></translation>
<footnotes></footnotes>
</aya>
<aya number="7">
<translation><![CDATA[жандар бири-бирине коштолуп…[1]]]></translation>
<footnotes><![CDATA[[1] Ал эми «жандардын кошулуусун» кээ бир тафсирчилер жандын денелерге кошулуп кайра тирилүүсү деп түшүндүрүшөт.]]></footnotes>
</aya>
<aya number="8">
<translation><![CDATA[Тирүүлөй көмүп жиберилген бөбөк кыздар суралганда -]]></translation>
<footnotes></footnotes>
</aya>
<aya number="9">
<translation><![CDATA[Кайсы күнөө(ңөр) үчүн өлтүрүлдү(ңөр деп)...[1]]]></translation>
<footnotes><![CDATA[[1] Исламга чейинки доордо арабдар эгер кыз перзент көрсө аны тирүү бойдон көмүп салышчу. Ислам келип, бул жапайы жорукту токтоткон.]]></footnotes>
</aya>
<aya number="10">
<translation><![CDATA[Жана (бардык адамдарга) амал баракчалары таратылып,]]></translation>
<footnotes></footnotes>
</aya>
<aya number="11">
<translation><![CDATA[асман сыйрылып алынганда...]]></translation>
<footnotes></footnotes>
</aya>
<aya number="12">
<translation><![CDATA[Тозок (катуу) кызытылып,]]></translation>
<footnotes></footnotes>
</aya>
<aya number="13">
<translation><![CDATA[Бейиш (ыймандуу адамдарга) жакын алып келингенде…]]></translation>
<footnotes></footnotes>
</aya>
<aya number="14">
<translation><![CDATA[(Ошол күнү бардык) жан (Акырет үчүн) эмне алып келгенин билет.]]></translation>
<footnotes></footnotes>
</aya>
<aya number="15">
<translation><![CDATA[Жок. Артта кала турган жылдыздарга ант ичип,]]></translation>
<footnotes></footnotes>
</aya>
<aya number="16">
<translation><![CDATA[(аларга) жолдош, көрүнбөгөн жылдыздарга ант ичип,]]></translation>
<footnotes></footnotes>
</aya>
<aya number="17">
<translation><![CDATA[(караңгысы менен) келген түнгө ант ичип,]]></translation>
<footnotes></footnotes>
</aya>
<aya number="18">
<translation><![CDATA[агарган таңга ант ичип (айтамын):]]></translation>
<footnotes></footnotes>
</aya>
<aya number="19">
<translation><![CDATA[Чынында, ал (Куран) Улуу Элчинин Сөзү![1]]]></translation>
<footnotes><![CDATA[[1] Бул аяттагы улуу элчи Жебирейил периште. Ал вахий кабарларын Аллахтан кабыл алып, Мухаммадга жеткирген.]]></footnotes>
</aya>
<aya number="20">
<translation><![CDATA[Арш Ээсинин[1] алдында (Жебирейилдин) туруктуу урматы бар (жана ал) өтө күч-кубаттуу.]]></translation>
<footnotes><![CDATA[[1] Аллахтын]]></footnotes>
</aya>
<aya number="21">
<translation><![CDATA[Ал жерде (жогорку жамаат арасында) сөзү өтүмдүү (жана) ишенимдүү.]]></translation>
<footnotes></footnotes>
</aya>
<aya number="22">
<translation><![CDATA[(Эй, мушриктер!) Силердин дайым бирге жүргөн шеригиңер (Мухаммад) жинди эмес.]]></translation>
<footnotes></footnotes>
</aya>
<aya number="23">
<translation><![CDATA[Ал чынында аны (Жебирейилди) айкын мейкиндикте көргөн.]]></translation>
<footnotes></footnotes>
</aya>
<aya number="24">
<translation><![CDATA[Жана ал кайыпты (силерден) кызгануучу эмес.[1]]]></translation>
<footnotes><![CDATA[[1] Аллах ага кандай гана кайып кабарын билдирсе, бардыгын адамдарга жеткирген. Ошондой эле, кайыптагы Аллахтан келген Дин-Шарияттын бирин калтырбай элдерге жеткирген.]]></footnotes>
</aya>
<aya number="25">
<translation><![CDATA[Жана ал[1] каргышка жолуккан Шайтандын сөзү да эмес![2]]]></translation>
<footnotes><![CDATA[[1] Куран.
[2] Мушриктер «Мухаммадка эч ким сүйлөй албаган сөздөрдү жин-шайтандар үйрөтөт» дешчү.]]></footnotes>
</aya>
<aya number="26">
<translation><![CDATA[Эми, (чындыктан жүз буруп) кайда бара жатасыңар?!]]></translation>
<footnotes></footnotes>
</aya>
<aya number="27">
<translation><![CDATA[Ал (Куран) албетте, ааламдар үчүн эскертүү!]]></translation>
<footnotes></footnotes>
</aya>
<aya number="28">
<translation><![CDATA[Силердин араңардан оңолууну каалгандар үчүн (эскертүү!)]]></translation>
<footnotes></footnotes>
</aya>
<aya number="29">
<translation><![CDATA[Жана силер (оо, пенделер) ааламдардын Раббиси каалагандан башканы каалай албайсыңар!]]></translation>
<footnotes></footnotes>
</aya>
</sura>
<sura number="82">
<aya number="1">
<translation><![CDATA[Асман жарылып,]]></translation>
<footnotes></footnotes>
</aya>
<aya number="2">
<translation><![CDATA[Жылдыздар төгүлүп,]]></translation>
<footnotes></footnotes>
</aya>
<aya number="3">
<translation><![CDATA[деңиздер (толуп-ташып), бири-бирине кошулганда...]]></translation>
<footnotes></footnotes>
</aya>
<aya number="4">
<translation><![CDATA[Жана мүрзөлөр оодарылганда...]]></translation>
<footnotes></footnotes>
</aya>
<aya number="5">
<translation><![CDATA[(Ар бир) жан (ээси) эмне ишти алып келгенин жана (эмне ишти кечиктирип) калтырганын билип алат.[1]]]></translation>
<footnotes><![CDATA[[1] Кыяматта мүрзөлөр оодарылып, ичиндеги өлүктөргө жан киргизилип, жер сыртына чыгарылат. Бул жөнүндө пайгамбарыбыз саллаллоху алайхи ва саллам “Силер (ал күнү) жылаңайлак, жылаңач, “сүннөт” кылынбаган абалда (сот-сурак майданына) чогултуласыңар” деген. (“Мишкатул масаабих”. 3/75. 5535-хадис).]]></footnotes>
</aya>
<aya number="6">
<translation><![CDATA[Оо, (каапыр) инсан! Сени Улук Раббиң жөнүндө (туура ойлонуудан) эмне алдап койду?!]]></translation>
<footnotes></footnotes>
</aya>
<aya number="7">
<translation><![CDATA[Ал сени жаратып, келбетиңди келиштирген эле!]]></translation>
<footnotes></footnotes>
</aya>
<aya number="8">
<translation><![CDATA[Жана Ал сени Өзү каалаган сүрөттө калыптандырган!]]></translation>
<footnotes></footnotes>
</aya>
<aya number="9">
<translation><![CDATA[Жок! силер (ойлонуп, моюн сунуунун ордуна) сурак күнүн «жалган» дедиңер!]]></translation>
<footnotes></footnotes>
</aya>
<aya number="10">
<translation><![CDATA[Чынында, силердин үстүңөрдө (ар бир ишиңерди) сактоочу периштелер бар!]]></translation>
<footnotes></footnotes>
</aya>
<aya number="11">
<translation><![CDATA[(Ар бир нерсени) жазып турган улук периштелер бар!]]></translation>
<footnotes></footnotes>
</aya>
<aya number="12">
<translation><![CDATA[Силердин бардык ишиңерди билип турушат.]]></translation>
<footnotes></footnotes>
</aya>
<aya number="13">
<translation><![CDATA[Чынында жакшы кишилер нээмат бейиштеринде.[1]]]></translation>
<footnotes><![CDATA[[1] Бул жерде «жакшы кишилер» деп Аллахтын жана адамдардын укугун таанып, аларга кыянат кылбаган жана жаман ойду ойлобогон, жаман иштерди жасабаган кишилерге айтылган.]]></footnotes>
</aya>
<aya number="14">
<translation><![CDATA[Ал эми, бузуку кишилер тозокто болушат!]]></translation>
<footnotes></footnotes>
</aya>
<aya number="15">
<translation><![CDATA[Алар ага (тозокко) сурак күнү ташталат!]]></translation>
<footnotes></footnotes>
</aya>
<aya number="16">
<translation><![CDATA[Анан андан чыга алышпайт!]]></translation>
<footnotes></footnotes>
</aya>
<aya number="17">
<translation><![CDATA[(Оо, Мухаммад! Биз айтпасак) сурак күнү эмне экенин сен кайдан билмексиң?]]></translation>
<footnotes></footnotes>
</aya>
<aya number="18">
<translation><![CDATA[Анан, сурак күнү эмне экенин сен кайдан билмексиң?[1]]]></translation>
<footnotes><![CDATA[[1] Мухаммад саллаллоху алайхи ва саллам кайып кабарларын Алла тааладан вахий аркылуу кабар келмейинче, өз алдынча билген эмес.]]></footnotes>
</aya>
<aya number="19">
<translation><![CDATA[Ал күнү (Аллахтан уруксат болмоюнча) эч ким эч кимге (пайда) жеткире албайт! Ал күнү бардык иш Аллахтын ыктыярында!]]></translation>
<footnotes></footnotes>
</aya>
</sura>
<sura number="83">
<aya number="1">
<translation><![CDATA[Таразадан алдагандарга чоң азап болсун!]]></translation>
<footnotes></footnotes>
</aya>
<aya number="2">
<translation><![CDATA[Алар адамдардан (бир нерсени) өлчөтүп (же тарттырып) алган кезде толтуруп алышат дагы,]]></translation>
<footnotes></footnotes>
</aya>
<aya number="3">
<translation><![CDATA[Бирөөлөргө өлчөп же тартып бергенде кемитип беришет.]]></translation>
<footnotes></footnotes>
</aya>
<aya number="4">
<translation><![CDATA[Алар кайра тирилүүлөрүн ойлонушпайт бекен?]]></translation>
<footnotes></footnotes>
</aya>
<aya number="5">
<translation><![CDATA[Улуу Күн – Кыяматта!]]></translation>
<footnotes></footnotes>
</aya>
<aya number="6">
<translation><![CDATA[Ал күнү (бардык) адамдар ааламдардын Раббисинин алдында (сурак берүү үчүн) тикесинен туруп калышат!]]></translation>
<footnotes></footnotes>
</aya>
<aya number="7">
<translation><![CDATA[Жок! Бузукулардын амал китептери «Сижжинде» экени анык!]]></translation>
<footnotes></footnotes>
</aya>
<aya number="8">
<translation><![CDATA[(Оо, Мухаммад!) сен «Сижжин» эмне экенин билбейсиң![1]]]></translation>
<footnotes><![CDATA[[1] “Сижжин” – бул жети кабат жердин түбүндөгү өтө тар, кысылган, караңгы орун. Таразадан кымтып калган кыянатчылардын рухтары жана амал китептери ошол жерде сакталат.]]></footnotes>
</aya>
<aya number="9">
<translation><![CDATA[Ал – жазылган китеп.]]></translation>
<footnotes></footnotes>
</aya>
<aya number="10">
<translation><![CDATA[Ал (Кыямат) күндө (аны) жалган дегендерге чоң азап берилет!]]></translation>
<footnotes></footnotes>
</aya>
<aya number="11">
<translation><![CDATA[Алар сурак күндү жалган дегендер.]]></translation>
<footnotes></footnotes>
</aya>
<aya number="12">
<translation><![CDATA[Ал күндү ар бир чектен чыккан, күнөөгө баткан (каапыр) пенделер «жалган» дешет.]]></translation>
<footnotes></footnotes>
</aya>
<aya number="13">
<translation><![CDATA[А(лар)га Биздин аяттарыбыз окуп берилген кезде «(бул) байыркылардын жөө жомогу» дешет.]]></translation>
<footnotes></footnotes>
</aya>
<aya number="14">
<translation><![CDATA[Жок, тескерисинче, жасаган (күнөө) иштери жүрөктөрүн ороп алган.[1]]]></translation>
<footnotes><![CDATA[[1] Пайгамбарыбыз саллаллоху алайхи ва саллам айткан: “Эгер пенде бир күнөө иш жасаса, жүрөгүнө чекиттей кара так орноп калат. Ошондо, эгер Аллах тааладан кечирим сурап, тообо кылса жүрөгү тазаланат. Эгерде күнөө ишин улантчу болсо, ал кара так чоңоюп-чоңоюп олтуруп, бүт жүрөгүн ороп калат”. (Куртубий)]]></footnotes>
</aya>
<aya number="15">
<translation><![CDATA[Чынында, ошол (Кыямат) күнү алар Раббилеринен тосулган болушат.[1]]]></translation>
<footnotes><![CDATA[[1] Кыяматта үч түрлүү азап бар: биринчиси: от-тозок азабы, экинчиси: жемелеп, сөгүш берүү азабы, үчүнчүсү Аллахтын жүзүн көрүүдөн бей насип калуу азабы.]]></footnotes>
</aya>
<aya number="16">
<translation><![CDATA[Андан соң, алар тозокко ташталышат.]]></translation>
<footnotes></footnotes>
</aya>
<aya number="17">
<translation><![CDATA[Кийин аларга: «Силер аны «жалган» деген нерсе (тозок) ушул!» – деп айтылат.]]></translation>
<footnotes></footnotes>
</aya>
<aya number="18">
<translation><![CDATA[Чынында, жакшы пенделердин китептери[1] «Иллийюнда».]]></translation>
<footnotes><![CDATA[[1] Амал баракчалары]]></footnotes>
</aya>
<aya number="19">
<translation><![CDATA[(Оо, Мухаммад!) Сен «Иллийюн» эмне экенин билбейсиң.[1]]]></translation>
<footnotes><![CDATA[[1] «Иллийюн» - бул Сижжиндин тескериси. Эгер Сижжин жети кабат жердин түбүндө болсо, Иллийюн жогорку бейиштердеги орун. Ал жерде бейиши болгон пенделердин амал китептери сакталат.]]></footnotes>
</aya>
<aya number="20">
<translation><![CDATA[Ал – жазылган китеп.]]></translation>
<footnotes></footnotes>
</aya>
<aya number="21">
<translation><![CDATA[Аны (Аллахка) жакындар (периштелер) көрүп турат.]]></translation>
<footnotes></footnotes>
</aya>
<aya number="22">
<translation><![CDATA[Жакшы (ыймандуу) пенделер «Наим» (деп аталган) бейиштерде.]]></translation>
<footnotes></footnotes>
</aya>
<aya number="23">
<translation><![CDATA[Сөрүлөрдүн үстүндө (бейиш нээматтарына) карап олтурушат.]]></translation>
<footnotes></footnotes>
</aya>
<aya number="24">
<translation><![CDATA[Сен алардын жүздөрүнөн «Наим» бейишинин кубаныч-таасирин көрөсүң.]]></translation>
<footnotes></footnotes>
</aya>
<aya number="25">
<translation><![CDATA[Аларга (мас кылуу кесепетинен) сакталган таттуу шараптар ичирилет.]]></translation>
<footnotes></footnotes>
</aya>
<aya number="26">
<translation><![CDATA[Ал шараптын сактагычы - «миск».[1] Эми, ушул нерсе үчүн жарышкандар жарышсын!]]></translation>
<footnotes><![CDATA[[1] «Миск» - бул жыпар жыты өтө күчтүү болгон нерсе. Ошол нерсени шарапка аралаштыруу менен анын жыты сакталып, мас кылуучу касиети жоготулат.]]></footnotes>
</aya>
<aya number="27">
<translation><![CDATA[Ал шараптын (дагы бир) аралашмасы «таснимден».]]></translation>
<footnotes></footnotes>
</aya>
<aya number="28">
<translation><![CDATA[(Тасним - бул) Аллахка эң жакын болгон пенделер гана иче ала турган булак.]]></translation>
<footnotes></footnotes>
</aya>
<aya number="29">
<translation><![CDATA[Ал эми, күнөөкөр адамдар (бул дүйнөдө) ыймандуу кишилердин үстүнөн күлгөн.]]></translation>
<footnotes></footnotes>
</aya>
<aya number="30">
<translation><![CDATA[(Ыймандуулар) алардын жанынан өткөндө, (бири-бирине) ымдап көргөзүп, шылдыңдашкан.]]></translation>
<footnotes></footnotes>
</aya>
<aya number="31">
<translation><![CDATA[Үй-бүлөсүнө кайтканда (мыскылдагандан ырахат алып) кубанычтуу кайтышкан.]]></translation>
<footnotes></footnotes>
</aya>
<aya number="32">
<translation><![CDATA[Эгер аларды көрүп калса, «Булар - адашкандар» деп айтышкан.]]></translation>
<footnotes></footnotes>
</aya>
<aya number="33">
<translation><![CDATA[Алар (каапырлар) аларга (ыймандууларга) кароолчу кылып жиберилбеген го!]]></translation>
<footnotes></footnotes>
</aya>
<aya number="34">
<translation><![CDATA[Эми, ал (Кыямат) күндө болсо, ыйман келтиргендер каапырлардын үстүнөн күлүшөт.]]></translation>
<footnotes></footnotes>
</aya>
<aya number="35">
<translation><![CDATA[Сөрүлөрдүн үстүндө (бейиш нээматтарына) карап олтурушат.]]></translation>
<footnotes></footnotes>
</aya>
<aya number="36">
<translation><![CDATA[Каапырлар жасаган (күнөө) иштерине сооп алмак беле?!]]></translation>
<footnotes></footnotes>
</aya>
</sura>
<sura number="84">
<aya number="1">
<translation><![CDATA[Күтүүсүздөн асман жарылды!]]></translation>
<footnotes></footnotes>
</aya>
<aya number="2">
<translation><![CDATA[Ал Раббисине моюн сунган эле жана (моюн сунушу) акыйкат болчу!]]></translation>
<footnotes></footnotes>
</aya>
<aya number="3">
<translation><![CDATA[Жана жер (дагы) күтүүсүздөн (силкине-силкине) созулуп,]]></translation>
<footnotes></footnotes>
</aya>
<aya number="4">
<translation><![CDATA[ичиндеги нерселерин (төрөгөн сыяктуу) чыгарып, бошонуп калды!]]></translation>
<footnotes></footnotes>
</aya>
<aya number="5">
<translation><![CDATA[Ал дагы Раббисине моюн сунган эле жана (ушундай болушу) акыйкат болчу![1]]]></translation>
<footnotes><![CDATA[[1] Жер мүрзөдөгү өлүктөр менен кен-байлыктарын чыгарып, созулган сыяктуу тегиздикке айланат. Тоо-таштар күкүм болуп, тегизделип калат. Мүрзөлөрдөн тирилип, суурулуп чыккан инсандар Раббисине жолугуу үчүн сот-сурак майданына айдалат.]]></footnotes>
</aya>
<aya number="6">
<translation><![CDATA[О, инсан! Сен Раббиңе (жолуканча) түйшөлүп, акырында Ага жолугасың.[1]]]></translation>
<footnotes><![CDATA[[1] Эми алар сообу көп болсо Раббисинен пазилет-сыйлык алышат, күнөөсү көп болсо, азап-жаза алышат. Ал жерде аларга амал китептери таратылып берилет.]]></footnotes>
</aya>
<aya number="7">
<translation><![CDATA[Кимдин (амал) китеби оң тарабынан берилсе,]]></translation>
<footnotes></footnotes>
</aya>
<aya number="8">
<translation><![CDATA[өтө жеңил суралат.]]></translation>
<footnotes></footnotes>
</aya>
<aya number="9">
<translation><![CDATA[жана (бейиштеги) үй-бүлөсүнө сүйүнгөн бойдон кайтып келет.]]></translation>
<footnotes></footnotes>
</aya>
<aya number="10">
<translation><![CDATA[Ал эми, кимдин (амал) китеби арка тарабынан берилсе,]]></translation>
<footnotes></footnotes>
</aya>
<aya number="11">
<translation><![CDATA[(өзүнө) өлүм чакырат.]]></translation>
<footnotes></footnotes>
</aya>
<aya number="12">
<translation><![CDATA[Жана тозокко ташталат!]]></translation>
<footnotes></footnotes>
</aya>
<aya number="13">
<translation><![CDATA[Чынында, ал (дүйнө жашоосунда) үй-бүлөсүнүн ичинде шат-курсант болчу.]]></translation>
<footnotes></footnotes>
</aya>
<aya number="14">
<translation><![CDATA[Чынында, ал өзүн эч качан (Раббисине) кайтпачудай сезчү.]]></translation>
<footnotes></footnotes>
</aya>
<aya number="15">
<translation><![CDATA[Жок! Андай эмес! (Ал Раббисине кайтып барат!) Акыйкатта, Раббиси аны көрүп турган!]]></translation>
<footnotes></footnotes>
</aya>
<aya number="16">
<translation><![CDATA[Мен (күн батып бараткандагы) күүгүмгө ант ичип,]]></translation>
<footnotes></footnotes>
</aya>
<aya number="17">
<translation><![CDATA[түнгө, жана да түн өз койнуна алган (бардык) нерсеге ант ичип...]]></translation>
<footnotes></footnotes>
</aya>
<aya number="18">
<translation><![CDATA[Жана толгон кездеги (толук) айга ант ичип (айтамын):]]></translation>
<footnotes></footnotes>
</aya>
<aya number="19">
<translation><![CDATA[(Оо, инсандар!) силер аныгында, баскычтан баскычка минесиңер![1]]]></translation>
<footnotes><![CDATA[[1] Бардык инсан ата-энесинин бел сууларынын аралашмасы - нутфа баскычынан коюу кан, бир тиштем эт, сөөк, ымыркай баскычын "минип-өтүп" төрөлгөн. Анан бөбөктүк, балалык, өспүрүмдүк, жигиттик, кишилик, картаңдык баскычтарын басып өтүп мүрзөгө келип кайра топуракка айланат. (Садий)]]></footnotes>
</aya>
<aya number="20">
<translation><![CDATA[Аларга эмне болду, ыйман келтирбей жатышат?!]]></translation>
<footnotes></footnotes>
</aya>
<aya number="21">
<translation><![CDATA[Жана эгер аларга Куран окуп берилчү болсо, (моюн сунуу менен) сажда кылышпайт?![1]]]></translation>
<footnotes><![CDATA[[1] Бул аят сажда аяты болуп, аны окугандарга жана уккандарга отурган эле жеринде бир жолу сажда кылуу ваажып болот.]]></footnotes>
</aya>
<aya number="22">
<translation><![CDATA[Тескерисинче, каапыр болгон пенделер (кайра тирилүүнү) «жалган» дешет!]]></translation>
<footnotes></footnotes>
</aya>
<aya number="23">
<translation><![CDATA[Бирок, алар ичине эмне жашырганын Аллах эң жакшы билет.]]></translation>
<footnotes></footnotes>
</aya>
<aya number="24">
<translation><![CDATA[(Оо, Мухаммад!) Сен аларга жан ооруткан азаптын кабарын бер!]]></translation>
<footnotes></footnotes>
</aya>
<aya number="25">
<translation><![CDATA[А бирок, ыйман келтирип, жакшы (сооп) иштерди жасагандар(га бейишти сүйүнчүлө). Алар үчүн түгөнгүс сыйлыктар бар!]]></translation>
<footnotes></footnotes>
</aya>
</sura>
<sura number="85">
<aya number="1">
<translation><![CDATA[Мен топ жылдыздар мекени – асманга ант ичип,]]></translation>
<footnotes></footnotes>
</aya>
<aya number="2">
<translation><![CDATA[Убада кылынган (Кыямат) күнгө ант ичип.]]></translation>
<footnotes></footnotes>
</aya>
<aya number="3">
<translation><![CDATA[(Ошол күнгө) күбө болгондорго жана күбө болунган(окуялар)га ант ичип (айтамын):]]></translation>
<footnotes></footnotes>
</aya>
<aya number="4">
<translation><![CDATA[Чуңкур ээлерине – өлүм болсун![1]]]></translation>
<footnotes><![CDATA[[1] Бул чуңкурду байыркы заманда жашаган каапыр адамдар өздөрүнүн көп кудайлык динине баш ийбей, жалгыз Аллах таалага ибадат кылган ыймандууларды жазалаш үчүн даярдаган. Ал кандай чуңкур болгонун кийинки аяттан билип алабыз.]]></footnotes>
</aya>
<aya number="5">
<translation><![CDATA[(Ал чуңкур) отундуу жалын!]]></translation>
<footnotes></footnotes>
</aya>
<aya number="6">
<translation><![CDATA[Ошондо, алар (отко ыргытылган ыймандуулардын күйгөнүнөн ырахат алып) чуңкурдун жээгинде олтурушкан!]]></translation>
<footnotes></footnotes>
</aya>
<aya number="7">
<translation><![CDATA[Алар(дын желдеттери) ыймандууларга жасап жаткан (азаптуу) иштерге күбө болуп турушкан!]]></translation>
<footnotes></footnotes>
</aya>
<aya number="8">
<translation><![CDATA[(Каапырлар) аларды Жеңүүчү, мактоого арзыган Аллахка ыйман келтиргендери үчүн гана азапка салышты![1]]]></translation>
<footnotes><![CDATA[[1] Жалгыз Аллахка ыйман келтирген момундарды чуңкурдун жээгине алып келип “ыйманыңдан кайт!” деп талап коюшкан. Ыймандан кайтпагандарды жалындуу чуңкурга ыргытып жиберишкен.]]></footnotes>
</aya>
<aya number="9">
<translation><![CDATA[Ал асмандар жана жер мүлкүнүн (жалгыз) Ээси! Аллах ар бир нерсеге Күбө!]]></translation>
<footnotes></footnotes>
</aya>
<aya number="10">
<translation><![CDATA[Ыймандуу эркектер менен ыймандуу аялдарды динден кайтарууга аракеттенип, кийин тообо кылбагандарга тозок азабы бар! Жана аларга күйдүрүүчү азап бар!]]></translation>
<footnotes></footnotes>
</aya>
<aya number="11">
<translation><![CDATA[Ал эми, (Аллахка, периштелерге, китептерге, пайгамбарларга, Акырет күнгө, жана жакшы-жаман тагдырга) ыйман келтирип, жакшы амалдарды жасаган пенделер үчүн түбүнөн дарыялар аккан бейиштер бар! Бул – чоң жеңиш!]]></translation>
<footnotes></footnotes>
</aya>
<aya number="12">
<translation><![CDATA[Чынында, Раббиңдин (азап менен) кармашы аябай катуу!]]></translation>
<footnotes></footnotes>
</aya>
<aya number="13">
<translation><![CDATA[Бир Өзү гана жоктон бар кылат жана (Кыяматта жашоону) кайра жаратат.]]></translation>
<footnotes></footnotes>
</aya>
<aya number="14">
<translation><![CDATA[Ал – Кечиримдуу, (жана) Вадууд![1]]]></translation>
<footnotes><![CDATA[[1] Өзүнө моюн сунгандарды сүйүүчү жана Өзү дагы ыймандуулар тарабынан катуу сүйүлгөн.]]></footnotes>
</aya>
<aya number="15">
<translation><![CDATA[(Ал) Арштын Кожоюну (жана) Улук!]]></translation>
<footnotes></footnotes>
</aya>
<aya number="16">
<translation><![CDATA[Каалаганын жасоочу!]]></translation>
<footnotes></footnotes>
</aya>
<aya number="17">
<translation><![CDATA[(Оо, Мухаммад) сага (Мусанын артынан кууган) аскерлердин,]]></translation>
<footnotes></footnotes>
</aya>
<aya number="18">
<translation><![CDATA[Фараондун жана Самуд коомунун кабары келди беле?]]></translation>
<footnotes></footnotes>
</aya>
<aya number="19">
<translation><![CDATA[Жок, каапырлар (дагы эле, Куранды жана кайра тирилүүнү) «жалган» дешүүдө.]]></translation>
<footnotes></footnotes>
</aya>
<aya number="20">
<translation><![CDATA[Аллах болсо, алардын (бардык иштерин) камтып-билип турат.]]></translation>
<footnotes></footnotes>
</aya>
<aya number="21">
<translation><![CDATA[Аныгында ал - Улуу Куран! (Каапырлар миң ирет «жалган» десе да кадыр-баркы төмөндөбөйт. Себеби, ал:)]]></translation>
<footnotes></footnotes>
</aya>
<aya number="22">
<translation><![CDATA[Лавхул- Махфузда!]]></translation>
<footnotes></footnotes>
</aya>
</sura>
<sura number="86">
<aya number="1">
<translation><![CDATA[Мен Асманга жана түндөсү келүүчүгө ант ичемин.]]></translation>
<footnotes></footnotes>
</aya>
<aya number="2">
<translation><![CDATA[(Оо, Мухаммад) сен түндө келүүчү (Таарик) эмне экенин билбейсиң.]]></translation>
<footnotes></footnotes>
</aya>
<aya number="3">
<translation><![CDATA[Ал (нуру менен караңгылыкты) тешүүчү жылдыз.]]></translation>
<footnotes></footnotes>
</aya>
<aya number="4">
<translation><![CDATA[Бардык адам(дар)дын үстүндө сактоочу периште бар.]]></translation>
<footnotes></footnotes>
</aya>
<aya number="5">
<translation><![CDATA[Эми, инсан өзүнүн эмнеден жаралганына байкоо салсын!]]></translation>
<footnotes></footnotes>
</aya>
<aya number="6">
<translation><![CDATA[Атырылган (бел) суудан жаратылган.]]></translation>
<footnotes></footnotes>
</aya>
<aya number="7">
<translation><![CDATA[(Ал суу) омуртка жана көкүрөк кабынын арасынан (бөлүнүп) чыгат.]]></translation>
<footnotes></footnotes>
</aya>
<aya number="8">
<translation><![CDATA[Ал (Аллах) аны (экинчи ирет дагы жашоого) кайтарууга кудуреттүү!]]></translation>
<footnotes></footnotes>
</aya>
<aya number="9">
<translation><![CDATA[Сырлар ашкереленген (Кыямат) күндө.]]></translation>
<footnotes></footnotes>
</aya>
<aya number="10">
<translation><![CDATA[(Ал күнү) ага эч бир кудурет, эч бир жардам берүүчү болбойт.[1]]]></translation>
<footnotes><![CDATA[[1] Бул дүйнөдө инсан кылмыш жасаса акчанын, тааныштын жана аброюнун кудурети менен жазадан кутулуп кете алат. Акыреттечи? Анда ал тек гана Аллахтын өкүмү астында болот.]]></footnotes>
</aya>
<aya number="11">
<translation><![CDATA[Асманга ант, кайра-кайра жааган жамгырлуу!]]></translation>
<footnotes></footnotes>
</aya>
<aya number="12">
<translation><![CDATA[Жерге ант, жарып чыккан өсүмдүктүү:]]></translation>
<footnotes></footnotes>
</aya>
<aya number="13">
<translation><![CDATA[Ал (Куран) аныгында (акыйкат менен жалганды) ажыратуучу Сөз!]]></translation>
<footnotes></footnotes>
</aya>
<aya number="14">
<translation><![CDATA[Азил-тамаша (сөз) эмес!]]></translation>
<footnotes></footnotes>
</aya>
<aya number="15">
<translation><![CDATA[Алар (каапырлар динге каршы) айла амалдарды жасашат.]]></translation>
<footnotes></footnotes>
</aya>
<aya number="16">
<translation><![CDATA[Мен дагы амалкерлик кыламын.]]></translation>
<footnotes></footnotes>
</aya>
<aya number="17">
<translation><![CDATA[Эми, сен (Оо, Мухаммад) каапырларды койо тур. Аларга бир аз гана мөөнөт бер.[1]]]></translation>
<footnotes><![CDATA[[1] Каапырлар айлакерлик жасашат. Аллах алардан амалдуурак: же ошол учурдун өзүндө жазалайт же болбосо, аларга дагы эле кенен ырыскы, узун өмүр - мөөнөт берет. Алар көөп, күнөө үстүнө күнөө жасап, тозок азабына дагы да көбүрөөк ылайык болушат.]]></footnotes>
</aya>
</sura>
<sura number="87">
<aya number="1">
<translation><![CDATA[Эң жогорку Раббиңдин ысымын (бардык кемчилдиктүү сыпаттардан) аруула!]]></translation>
<footnotes></footnotes>
</aya>
<aya number="2">
<translation><![CDATA[Ал (бүт ааламдарды) жараткан жана тең салмактуу кылган.]]></translation>
<footnotes></footnotes>
</aya>
<aya number="3">
<translation><![CDATA[Жана (ааламдардагы жандуу-жансыз нерселердин өмүрүн, тагдырын) өлчөп-белгилеп, (ар бирине өзгөчө касиеттер берип, жашоо жолуна) багыттаган.]]></translation>
<footnotes></footnotes>
</aya>
<aya number="4">
<translation><![CDATA[Ал (эрте жазда жерден ар түрдүү) өсүмдүктү чыгарып,]]></translation>
<footnotes></footnotes>
</aya>
<aya number="5">
<translation><![CDATA[андан соң (кеч күздө) карарган чөп кылып койот.]]></translation>
<footnotes></footnotes>
</aya>
<aya number="6">
<translation><![CDATA[(Оо, Мухаммад), Биз сага (Куранды) окутабыз. Анан сен эч унутпайсың.]]></translation>
<footnotes></footnotes>
</aya>
<aya number="7">
<translation><![CDATA[Бирок, Аллах (унуттурууну) каалаган нерселерди гана унутасың. Ал чынында, ашкере жана купуя нерселерди билет.]]></translation>
<footnotes></footnotes>
</aya>
<aya number="8">
<translation><![CDATA[Жана Биз сага оңой жолду жеңил кылып беребиз.[1]]]></translation>
<footnotes><![CDATA[[1] Аяттагы “оңой жол” – бул Ислам дини. Ислам дини диндердин арасындагы эң жеңил, эң оңой дин. Аны үйрөнүү да, үйрөтүү да, аны менен жашоо да жеңил. Анын ибадаттары да жеңил.]]></footnotes>
</aya>
<aya number="9">
<translation><![CDATA[Эми, насаат пайда берсе (адамдарга Куран менен) насаат айткын.]]></translation>
<footnotes></footnotes>
</aya>
<aya number="10">
<translation><![CDATA[(Насаатты) Аллахтан корккон адамдар гана эсине алышат.]]></translation>
<footnotes></footnotes>
</aya>
<aya number="11">
<translation><![CDATA[Шордуу адам болсо андан качат.]]></translation>
<footnotes></footnotes>
</aya>
<aya number="12">
<translation><![CDATA[Ал эбегейсиз чоң отко кире турган киши.]]></translation>
<footnotes></footnotes>
</aya>
<aya number="13">
<translation><![CDATA[Ал анын (тозоктун) ичинде же өлө албайт же жашай албайт!]]></translation>
<footnotes></footnotes>
</aya>
<aya number="14">
<translation><![CDATA[Ким (ыйман менен) тазарган болсо, ал ийгиликке жетти!]]></translation>
<footnotes></footnotes>
</aya>
<aya number="15">
<translation><![CDATA[Жана Раббисинин ысымын эскерип, намаз окуса ( - ийгиликке жетти).]]></translation>
<footnotes></footnotes>
</aya>
<aya number="16">
<translation><![CDATA[Силер (эй, каапырлар!) дүйнө жашоосун (Акыреттен) жогору койосуңар!]]></translation>
<footnotes></footnotes>
</aya>
<aya number="17">
<translation><![CDATA[Бирок, Акырет (жашоосу) жакшы жана түбөлүк!]]></translation>
<footnotes></footnotes>
</aya>
<aya number="18">
<translation><![CDATA[Чынында, бул (айтылгандар) абалкы (ыйык) барактарда да бар эле.]]></translation>
<footnotes></footnotes>
</aya>
<aya number="19">
<translation><![CDATA[Ибрахимдин жана Мусанын барактарында.]]></translation>
<footnotes></footnotes>
</aya>
</sura>
<sura number="88">
<aya number="1">
<translation><![CDATA[(Оо, Мухаммад!) сага Ороп алуучунун кабары келдиби?[1]]]></translation>
<footnotes><![CDATA[[1] “Гаашиянын” мааниси “Ороп алуучу”. “Ороп алуучу” – бул Кыямат окуясы. Анткени, Кыямат окуясы башталганда ааламдык кыйроолор жана башка дүрбөлөңдүү алааматтар себептүү бардык жан-жаныбарларды чоң коркунуч ороп калат. Айрыкча каапырлар катуу коркушат. Себеби, алар бул күнгө ишенишпеген эле. Кийинки аяттар ошол күнкү каапырлардын абалы жөнүндө.]]></footnotes>
</aya>
<aya number="2">
<translation><![CDATA[Ал Күндө (каапыр) жүздөр коркууда(н кубарып, жер карайт).]]></translation>
<footnotes></footnotes>
</aya>
<aya number="3">
<translation><![CDATA[(Тозоктогу кишендерден) чарчаган, кыйналган абалда...]]></translation>
<footnotes></footnotes>
</aya>
<aya number="4">
<translation><![CDATA[кызыган отко кирет!]]></translation>
<footnotes></footnotes>
</aya>
<aya number="5">
<translation><![CDATA[(Аларга) кайнаган булактан суу ичирилет!]]></translation>
<footnotes></footnotes>
</aya>
<aya number="6">
<translation><![CDATA[Алар үчүн (тозокто) тикенден башка тамак жок![1]]]></translation>
<footnotes><![CDATA[[1] Бул тикен “зарийь” деп аталат.]]></footnotes>
</aya>
<aya number="7">
<translation><![CDATA[(Ал) семиртпейт жана тойдурбайт!]]></translation>
<footnotes></footnotes>
</aya>
<aya number="8">
<translation><![CDATA[Ал күндө (ыймандуу) жүздөр шат-куунак!]]></translation>
<footnotes></footnotes>
</aya>
<aya number="9">
<translation><![CDATA[(Бул дүйнөдөгү адал, сооп) иш-аракеттерине ыраазы!]]></translation>
<footnotes></footnotes>
</aya>
<aya number="10">
<translation><![CDATA[Жогорку бейиште!]]></translation>
<footnotes></footnotes>
</aya>
<aya number="11">
<translation><![CDATA[Анда маанисиз сөздөрдү укпайт.]]></translation>
<footnotes></footnotes>
</aya>
<aya number="12">
<translation><![CDATA[Анда агып тураган булактар,]]></translation>
<footnotes></footnotes>
</aya>
<aya number="13">
<translation><![CDATA[бийик сөрүлөр,]]></translation>
<footnotes></footnotes>
</aya>
<aya number="14">
<translation><![CDATA[(ичишке даярдап) коюлган чөйчөктөр,]]></translation>
<footnotes></footnotes>
</aya>
<aya number="15">
<translation><![CDATA[сап-сап тизилген жаздыктар]]></translation>
<footnotes></footnotes>
</aya>
<aya number="16">
<translation><![CDATA[жана төшөлгөн килемдер бар!]]></translation>
<footnotes></footnotes>
</aya>
<aya number="17">
<translation><![CDATA[Алар (Каапырлар) карашпайбы, төөнүн кандай жаратылганына?!]]></translation>
<footnotes></footnotes>
</aya>
<aya number="18">
<translation><![CDATA[Асмандын кандай көтөрүп коюлганына...,]]></translation>
<footnotes></footnotes>
</aya>
<aya number="19">
<translation><![CDATA[Тоолордун кандай сайып коюлганына...,[1]]]></translation>
<footnotes><![CDATA[[1] Тоолор - жердин казыктары. Тоолордун жердин түбүнө сайылган бөлүгү жер үстү бөлүгүнөн үч-төрт эсеге узун. Алар менен бекемделгени себептүү жер аман-эсен турат.]]></footnotes>
</aya>
<aya number="20">
<translation><![CDATA[Жана жердин кандай жайып коюлганына?[1]]]></translation>
<footnotes><![CDATA[[1] Жетинчи кылымдын кишисине “жердин тоголоктугуна карашпайбы?” деген кайрылуу болсо алар муну түшүнмөк да эмес, ишенмек да эмес. Айрыкча ал чөл адамы болсо, андан бетер таң калмак. Андан көрө аларга жердин кандай төшөк сымал жайып, тегиз кылып коюлганы айтылса, Аллахтын кудуретине көбүрөөк ушундан далил табышы мүмкүн эле.]]></footnotes>
</aya>
<aya number="21">
<translation><![CDATA[(Оо, Мухаммад) эскерткин! Анткени, сен эскертүүчүсүң![1]]]></translation>
<footnotes><![CDATA[[1] Демек, пайгамбарлар – эскертүүчүлөр. Алар адамдарга Аллах тааланын өкүмдөрүн жеткирип, эскертип гана коюшат. Алардын аркаларынан “жасадыбы, жасабадыбы?” деп акмалап жүрүшпөйт жана зордук-зомбулук да көргөзүшпөйт.]]></footnotes>
</aya>
<aya number="22">
<translation><![CDATA[Сен аларга үстөмдүк кылуучу эмессиң!]]></translation>
<footnotes></footnotes>
</aya>
<aya number="23">
<translation><![CDATA[Бирок, ким жүз бурса жана каапыр болсо,]]></translation>
<footnotes></footnotes>
</aya>
<aya number="24">
<translation><![CDATA[аны Аллах чоң азапка салат!]]></translation>
<footnotes></footnotes>
</aya>
<aya number="25">
<translation><![CDATA[Алар (өлгөндөн соң) Бизге кайтышат.]]></translation>
<footnotes></footnotes>
</aya>
<aya number="26">
<translation><![CDATA[Кийин алар менен Өзүбүз эсептешип алабыз!]]></translation>
<footnotes></footnotes>
</aya>
</sura>
<sura number="89">
<aya number="1">
<translation><![CDATA[Таңга ант!]]></translation>
<footnotes></footnotes>
</aya>
<aya number="2">
<translation><![CDATA[Он түнгө ант!]]></translation>
<footnotes></footnotes>
</aya>
<aya number="3">
<translation><![CDATA[Жуп менен такка ант!]]></translation>
<footnotes></footnotes>
</aya>
<aya number="4">
<translation><![CDATA[Жана өтүп жаткан түнгө ант![1]]]></translation>
<footnotes><![CDATA[[1] Бул аяттардагы “таң”- Курбан айт күндүн таңы, “он түн”- Зул-Хижжа айынын алгачкы он түнү, “жуп”- бул Зул-Хижжанын онунчу күнү, “так”- тогузунчу – Арафат күнү. Ал эми, “өтүп жаткан түн”- бул Курбан айттын түнү. Чынында Аллах таала ант үчүн тандаган бул төрт нерсенин улуулугу, орчундуулугу акылдуу адамды канааттандырат.]]></footnotes>
</aya>
<aya number="5">
<translation><![CDATA[Ушул(айтылганд)арда акылдуу адам үчүн (канааттандырарлык) ант бар болсо керек эле?!]]></translation>
<footnotes></footnotes>
</aya>
<aya number="6">
<translation><![CDATA[Раббиң Аад коомун эмне кылганын көрбөдүңбү?!]]></translation>
<footnotes></footnotes>
</aya>
<aya number="7">
<translation><![CDATA[Түркүктүү Ирамды[1] (эмне кылганынчы?)]]></translation>
<footnotes><![CDATA[[1] Бул аяттагы "Ирам"ды кээ бир тафсирчилер шаар дешет. Бирок, Ирам деген ошол мезгилде жашаган уруулардын бири экенине далил көбүрөөк.]]></footnotes>
</aya>
<aya number="8">
<translation><![CDATA[Ага окшогон (курулуш) эч бир өлкөдө жаратылбаган эле.[1]]]></translation>
<footnotes><![CDATA[[1] Аад коому кумдуу чөлдө жашаганына карабай, түркүктүү чатырлардан Ирам деген шаар кура алган аябай чоң келбеттүү, бакубат эл болгон. Алар пайгамбарлары Худ алейхи саламга кордук көргөзгөндө Аллах таала катуу шамал жиберип бардыгын кыйраткан.]]></footnotes>
</aya>
<aya number="9">
<translation><![CDATA[Жана өрөөндө (үй куруу үчүн) аска зоолорду ойгон Самуд коомун (Раббиң эмне кылганын көрбөдүңбү?)]]></translation>
<footnotes></footnotes>
</aya>
<aya number="10">
<translation><![CDATA[Аскерлердин ээси Фараонду (кандай жазалаганын көрбөдүңбү?)]]></translation>
<footnotes></footnotes>
</aya>
<aya number="11">
<translation><![CDATA[Алар (ар кайсы) өлкөлөрдө чектен чыгып кетишкен.]]></translation>
<footnotes></footnotes>
</aya>
<aya number="12">
<translation><![CDATA[жана бузукулукту көбөйтүшкөн болчу.]]></translation>
<footnotes></footnotes>
</aya>
<aya number="13">
<translation><![CDATA[Раббиң алардын башына ар түрдүү азаптарды жаадырды.]]></translation>
<footnotes></footnotes>
</aya>
<aya number="14">
<translation><![CDATA[Чынында, Раббиң көзөмөлдөп туруучу.]]></translation>
<footnotes></footnotes>
</aya>
<aya number="15">
<translation><![CDATA[Раббиси инсанды (байлык менен) сынап, ага жоомарттык көргөзсө жана нээмат берсе “Раббим мени урматтады” дейт.]]></translation>
<footnotes></footnotes>
</aya>
<aya number="16">
<translation><![CDATA[Ал эми, аны (кембагалдык менен) сынап, ырыскысын ченеп берсе, “Раббим мени кордоду” дейт.]]></translation>
<footnotes></footnotes>
</aya>
<aya number="17">
<translation><![CDATA[Жок! Силер жетимди ызааттабайсыңар!]]></translation>
<footnotes></footnotes>
</aya>
<aya number="18">
<translation><![CDATA[Кедейди тамактандырууга (бири-бириңерди) үгүттөбөйсүңөр!]]></translation>
<footnotes></footnotes>
</aya>
<aya number="19">
<translation><![CDATA[Жана (жетимге тиешелүү) мурасты суктук менен жейсиңер!]]></translation>
<footnotes></footnotes>
</aya>
<aya number="20">
<translation><![CDATA[Жана мал-дүйнөнү жан-дилиңер менен сүйөсүңөр!]]></translation>
<footnotes></footnotes>
</aya>
<aya number="21">
<translation><![CDATA[Жок! Качан (Кыямат башталып) жер катуу титирегенде]]></translation>
<footnotes></footnotes>
</aya>
<aya number="22">
<translation><![CDATA[жана Раббиң менен периштелер сап-сап болуп келгенде...,]]></translation>
<footnotes></footnotes>
</aya>
<aya number="23">
<translation><![CDATA[Ошол күнү тозок жакын алып келингенде, дал ошол күнү гана (каапыр) инсан (бул дүйнөдөгү каталарын) эстейт. Бирок, эми (бул) эстөө ага пайда берсе кана!]]></translation>
<footnotes></footnotes>
</aya>
<aya number="24">
<translation><![CDATA[(Ошондо ал) “Кана эми, (Акыреттеги) жашоомо (кандайдыр сооп) алып келген болсом!” дейт.[1]]]></translation>
<footnotes><![CDATA[[1] Ага Аллахтын жазасы буйрулат: колу-бутун кишендер менен байланып азапка салынат.]]></footnotes>
</aya>
<aya number="25">
<translation><![CDATA[Ал күнү Аллах азаптагандай эч ким азаптай албайт.]]></translation>
<footnotes></footnotes>
</aya>
<aya number="26">
<translation><![CDATA[Аллах байлагандай эч ким байлай албайт![1]]]></translation>
<footnotes><![CDATA[[1] Ал күндө ыймансыздардын жаны туйлап, толгонуп, дүйнөдө татыксыз жашаганы себептүү бушайман чегип турган болсо, ыймандуулардын жаны тынч, бейпил жана ыраазы болуп турат.]]></footnotes>
</aya>
<aya number="27">
<translation><![CDATA[Оо, тынч – бейпил жан!]]></translation>
<footnotes></footnotes>
</aya>
<aya number="28">
<translation><![CDATA[(Менден) ыраазы болгон жана (Мени) ыраазы кылган абалда Раббиңе кайткын.]]></translation>
<footnotes></footnotes>
</aya>
<aya number="29">
<translation><![CDATA[Менин (жакшы) пенделериме кошулгун.]]></translation>
<footnotes></footnotes>
</aya>
<aya number="30">
<translation><![CDATA[жана Менин бейишиме киргин!]]></translation>
<footnotes></footnotes>
</aya>
</sura>
<sura number="90">
<aya number="1">
<translation><![CDATA[Ушул шаарга ант!]]></translation>
<footnotes></footnotes>
</aya>
<aya number="2">
<translation><![CDATA[Сен (оо, Мухаммад) ушул шаарда жашайсың.]]></translation>
<footnotes></footnotes>
</aya>
<aya number="3">
<translation><![CDATA[(Адам)-Атага жана урпактарга ант!]]></translation>
<footnotes></footnotes>
</aya>
<aya number="4">
<translation><![CDATA[Биз инсанды машакатка жараттык.[1]]]></translation>
<footnotes><![CDATA[[1] Адампенде каалайбы-каалабайбы, бул дүйнө турушу менен машакат. Аллах таала ушундай жараткандан соң, мындан башкача болбойт. Ал эми, кээ бир адамдар өздөрүнө ушул эле дүйнөдө бейиш куруп алгылары келет жана машакатсыз жашайбыз деп... машакат чегишет.]]></footnotes>
</aya>
<aya number="5">
<translation><![CDATA[(Каапыр) инсан өзүнө эч кимдин күчү жетпейт деп ойлойбу?]]></translation>
<footnotes></footnotes>
</aya>
<aya number="6">
<translation><![CDATA[Ал “эсепсиз мал-дүйнө короттум” дейт.]]></translation>
<footnotes></footnotes>
</aya>
<aya number="7">
<translation><![CDATA[Ал өзүн эч ким көрбөй турат деп ойлойбу?]]></translation>
<footnotes></footnotes>
</aya>
<aya number="8">
<translation><![CDATA[Биз ага эки көз бербедикпи?]]></translation>
<footnotes></footnotes>
</aya>
<aya number="9">
<translation><![CDATA[Тил жана эки эрин бербедикпи?!]]></translation>
<footnotes></footnotes>
</aya>
<aya number="10">
<translation><![CDATA[Жана Биз аны эки жолго багыттадык.[1]]]></translation>
<footnotes><![CDATA[[1] Ар бир акылдуу инсандын алдында эки жол бар: жакшы жана жаман. Ал өзүнүн ыйманына жараша экөөсүнүн бирин тандап алат. Албетте, напси-балээсине азгырылган инсан жеңилине, ылаззатына умтулуп жаман-арам жолго жүрөт. Ал эми, акылын иштеткен ыймандуу адамдар ар канча оор болсо да Акыретте пайда бере турган жакшылык жолуна жүрүшөт.]]></footnotes>
</aya>
<aya number="11">
<translation><![CDATA[Ал (каапыр инсан) оор жолго жүрбөдү.]]></translation>
<footnotes></footnotes>
</aya>
<aya number="12">
<translation><![CDATA[(Оо, Мухаммад) сен оор жол эмне экенин билбейсиң.]]></translation>
<footnotes></footnotes>
</aya>
<aya number="13">
<translation><![CDATA[(Оор жол – бул) кул азат кылуу]]></translation>
<footnotes></footnotes>
</aya>
<aya number="14">
<translation><![CDATA[же болбосо каатчылык күндө тамак-аш берүү –]]></translation>
<footnotes></footnotes>
</aya>
<aya number="15">
<translation><![CDATA[тууганчылыгы бар жетимге.]]></translation>
<footnotes></footnotes>
</aya>
<aya number="16">
<translation><![CDATA[Же чаңга буланган кедейге]]></translation>
<footnotes></footnotes>
</aya>
<aya number="17">
<translation><![CDATA[Кийин (бул кайрымдуулукту жасаган) адам ыймандуулардан жана бири-бирин сабырга, ырайымдуулукка чакыруучулардан болсо,]]></translation>
<footnotes></footnotes>
</aya>
<aya number="18">
<translation><![CDATA[Ошолор гана оң тарап ээлери!]]></translation>
<footnotes></footnotes>
</aya>
<aya number="19">
<translation><![CDATA[Ал эми, Биздин аяттарыбызга каапыр болгондор сол тарап ээлери.[1]]]></translation>
<footnotes><![CDATA[[1] Кыяматта алардын амал баракчалары сол тарабынан берилип, бактысыз кишилерден болот.]]></footnotes>
</aya>
<aya number="20">
<translation><![CDATA[Аларды ар жактан от каптап алган.]]></translation>
<footnotes></footnotes>
</aya>
</sura>
<sura number="91">
<aya number="1">
<translation><![CDATA[Күн жана анын жарыгына ант!]]></translation>
<footnotes></footnotes>
</aya>
<aya number="2">
<translation><![CDATA[Анын (Күндүн) артынан келген Айга ант!]]></translation>
<footnotes></footnotes>
</aya>
<aya number="3">
<translation><![CDATA[Жана караңгыны жарык кылган күндүзгө ант!]]></translation>
<footnotes></footnotes>
</aya>
<aya number="4">
<translation><![CDATA[Жана аны ороп кала турган түнгө ант!]]></translation>
<footnotes></footnotes>
</aya>
<aya number="5">
<translation><![CDATA[Асманга жана аны (бекем) курганга[1] ант!]]></translation>
<footnotes><![CDATA[[1] Аллах таала Өзүнүн Улуу Кудурети менен ант берүүдө.]]></footnotes>
</aya>
<aya number="6">
<translation><![CDATA[Жерге жана аны жайганга ант!]]></translation>
<footnotes></footnotes>
</aya>
<aya number="7">
<translation><![CDATA[Напсиге жана аны (түз жол үстүндө) жаратканга ант![1]]]></translation>
<footnotes><![CDATA[[1] Аллах таала бардык инсаниятты түз табият менен б. а. адал, таза жана туура Ислам жолунун үстүндө жаратат. Кийин ата-энелери аларды же яхуди, же христиан, же отко сыйынуучу каапыр кылып тарбиялайт. (Ибн Касир).]]></footnotes>
</aya>
<aya number="8">
<translation><![CDATA[Ал (Аллах) анын (напсинин) бузукулугуна да, такыбалыгына да илхам берип койду.]]></translation>
<footnotes></footnotes>
</aya>
<aya number="9">
<translation><![CDATA[Эми, кимде-ким аны (бузук кулк-мүнөздөн) тазалаган болсо жеңишке (бейишке) жетет.]]></translation>
<footnotes></footnotes>
</aya>
<aya number="10">
<translation><![CDATA[Кимде-ким аны (напсини күнөө менен) тебелеп-кордогон болсо, (бейиштен) үмүтсүз калат.[1]]]></translation>
<footnotes><![CDATA[[1] Напсини бузбай, таза кармап жүрүүнүн жападан-жалгыз жолу пайгамбар көргөзгөндөй жашоо жана амал кылуу. Ал эми, пайгамбардын таалимин тоотпой, өз башынча жашаган же болбосо ага каяша айткан элдер ар кайсы доордо Аллах тааланын каарына жолуккан жана жолуга бермекчи. Ошондой коомдордун бири Самуд коому.]]></footnotes>
</aya>
<aya number="11">
<translation><![CDATA[Самуд (коому) өзүнүн чектен чыгуусу менен (пайгамбары Салихти) жалганчыга чыгарды.]]></translation>
<footnotes></footnotes>
</aya>
<aya number="12">
<translation><![CDATA[Бир кезде анын эң бактысыз адамы (пайгамбарга берилген моожиза-төөнү союш үчүн) козголду.]]></translation>
<footnotes></footnotes>
</aya>
<aya number="13">
<translation><![CDATA[Аларга Аллахтын элчиси “Аллахтын төөсүнө (жамандык кылуудан) жана анын суу ичүүсүнө (тоскоол болуудан абайлагыла. Эгер баш ийбесеңер, силерге Аллахтын азабы келет!”) деди.]]></translation>
<footnotes></footnotes>
</aya>
<aya number="14">
<translation><![CDATA[Аны “жалганчы” дешти жана (төөнү) союп салышты. Натыйжада (ушул) күнөөлөрү себептүү Раббиси аларды ойрон кылды жана аны (азапты бардыгына) тең кылды![1]]]></translation>
<footnotes><![CDATA[[1] Төөнү бир эле адам сойгон бирок, башкалары аны кой деген эмес. Тескерисинче, шыкак берип турушкан. Ошондуктан, азап коомдун бардыгына тең келди.]]></footnotes>
</aya>
<aya number="15">
<translation><![CDATA[Ал (Аллах таала) бул иштин акыбетинен коркпойт.]]></translation>
<footnotes></footnotes>
</aya>
</sura>
<sura number="92">
<aya number="1">
<translation><![CDATA[(Ааламдарды караңгылыгы менен) каптаган түнгө ант!]]></translation>
<footnotes></footnotes>
</aya>
<aya number="2">
<translation><![CDATA[(Жарыгы менен) көрүнгөн күндүзгө ант!]]></translation>
<footnotes></footnotes>
</aya>
<aya number="3">
<translation><![CDATA[Жана эркек менен ургаачыны жараткан Затка ант!]]></translation>
<footnotes></footnotes>
</aya>
<aya number="4">
<translation><![CDATA[Албетте, (о, инсандар) силердин аракетиңер ар кандай.]]></translation>
<footnotes></footnotes>
</aya>
<aya number="5">
<translation><![CDATA[Ким (садака) берсе жана такыбалык кылса]]></translation>
<footnotes></footnotes>
</aya>
<aya number="6">
<translation><![CDATA[жана жакшылыкты (Исламды) тастыктаса –]]></translation>
<footnotes></footnotes>
</aya>
<aya number="7">
<translation><![CDATA[Биз ага жакшылыкты (бактылуу жашоону) жеңил кылабыз.]]></translation>
<footnotes></footnotes>
</aya>
<aya number="8">
<translation><![CDATA[Ал эми, ким (байлыгын Аллах жолуна сарп кылуудан) сараңдык кылса жана (Аллах бере турган соопту) “керек эмес” десе...]]></translation>
<footnotes></footnotes>
</aya>
<aya number="9">
<translation><![CDATA[Жана ыйманды жалган десе...]]></translation>
<footnotes></footnotes>
</aya>
<aya number="10">
<translation><![CDATA[Биз ага түйшүктүү жолго түшүүнү жеңил кылабыз.]]></translation>
<footnotes></footnotes>
</aya>
<aya number="11">
<translation><![CDATA[(Тозокко) оңкосунан сайылган убакта (кызганган) мал-мүлкү ага пайда бербей калат!]]></translation>
<footnotes></footnotes>
</aya>
<aya number="12">
<translation><![CDATA[Албетте, (адамдарды) туура жолго баштоо Бизге гана таандык иш.]]></translation>
<footnotes></footnotes>
</aya>
<aya number="13">
<translation><![CDATA[Аныгында, Акырет (жашоосу) да, Дүйнө (жашоосу) да Биздин ыктыярыбызда.]]></translation>
<footnotes></footnotes>
</aya>
<aya number="14">
<translation><![CDATA[Мен силерди алоолонгон оттон эскерттим.]]></translation>
<footnotes></footnotes>
</aya>
<aya number="15">
<translation><![CDATA[Ал отко шору каткан адам гана кирет.]]></translation>
<footnotes></footnotes>
</aya>
<aya number="16">
<translation><![CDATA[Ал (Исламды) жалган деп (чындыктан) жүз бурган.]]></translation>
<footnotes></footnotes>
</aya>
<aya number="17">
<translation><![CDATA[Андан (тозоктон) такыба киши ыраак болот.]]></translation>
<footnotes></footnotes>
</aya>
<aya number="18">
<translation><![CDATA[Ал мал-мүлкүн (Аллах жолунда) берип, (өзүн сараңдыктан) тазалаган киши.]]></translation>
<footnotes></footnotes>
</aya>
<aya number="19">
<translation><![CDATA[Ал адамда эч ким үчүн (ордуна) сыйлык кайтарыла турган жакшылык жок.[1]]]></translation>
<footnotes><![CDATA[[1] “Мага да андан жакшысын кайтараар” деген үмүттө жасала турган эгоисттик жакшылыктар анда тап-такыр жок.]]></footnotes>
</aya>
<aya number="20">
<translation><![CDATA[(Ал жасай турган жакшылыктардын бардыгы) эң жогорку Раббисинин ыразычылыгы үчүн гана (жасалат).]]></translation>
<footnotes></footnotes>
</aya>
<aya number="21">
<translation><![CDATA[Жакында (Аллах аны чоң сыйлык менен сыйлайт. Ошондо ал дагы Раббисинен) ыраазы болот.]]></translation>
<footnotes></footnotes>
</aya>
</sura>
<sura number="93">
<aya number="1">
<translation><![CDATA[Шашке маалына ант!]]></translation>
<footnotes></footnotes>
</aya>
<aya number="2">
<translation><![CDATA[Тынч – караңгы түнгө ант!]]></translation>
<footnotes></footnotes>
</aya>
<aya number="3">
<translation><![CDATA[(Оо, Мухаммад!) Раббиң сени таштаган жок жана (сага) ачууланган жок.]]></translation>
<footnotes></footnotes>
</aya>
<aya number="4">
<translation><![CDATA[Сен үчүн Акырет (жашоосу) абалкысынан (дүйнө жашоосунан) жакшыраак.]]></translation>
<footnotes></footnotes>
</aya>
<aya number="5">
<translation><![CDATA[Раббиң сага жакында (сыйлыктарын) берет. Анан сен ыраазы болосуң.]]></translation>
<footnotes></footnotes>
</aya>
<aya number="6">
<translation><![CDATA[Ал (Аллах) сени жетим абалда таап, андан кийин башпаанек бербеди беле?[1]]]></translation>
<footnotes><![CDATA[[1] Мухаммад саллаллоху алайхи ва саллам туулганга чейин эле атасы кайтыш болгон. Анан эсин таанып-тааный элек балалык курагында апасы да бул дүйнө менен кош айтышып, тоголок жетим болуп калды. Кийин Аллах таала ага чоң атасы Абдул Мутталибдин үйүнөн, ал өлгөндөн соң абасы Абу Талиптин үйүнөн башпаанек таап берди.]]></footnotes>
</aya>
<aya number="7">
<translation><![CDATA[Жана (Аллах) сени адашкан абалда таап,[1] андан кийин Туура Жол көргөздү го!]]></translation>
<footnotes><![CDATA[[1] Аллахтын илими берилгенге чейин пайгамбарыбыз не китеп, не ыйман эмнелигин билбеген абалда эле. Кийин Аллах ага билбегенин билдирди жана эң сонун иш жасаган, эң адеп-ахлактуу адамга айлантты.]]></footnotes>
</aya>
<aya number="8">
<translation><![CDATA[Жана (Раббиң) сени кембагал абалда таап, андан кийин бай кылды.]]></translation>
<footnotes></footnotes>
</aya>
<aya number="9">
<translation><![CDATA[Эми, сен жетимге каарыңды төкпө.]]></translation>
<footnotes></footnotes>
</aya>
<aya number="10">
<translation><![CDATA[Жана сураган адамга орой мамиле кылба.[1]]]></translation>
<footnotes><![CDATA[[1] Жетимдерге ырайымдуу болуп, ким бир нерсе сураса, кудуретиң жетсе - бер, жок болсо жакшы, сылык сөз менен кайтар. Бул аяттагы суралган нерсе предметтерге гана чектелбейт. Маселен, кээ бир адамдар жардам, кээ бирөөлөр илим сурайт.]]></footnotes>
</aya>
<aya number="11">
<translation><![CDATA[Эми, сен Раббиңдин нээматтары жөнүндө сүйлө.[1]]]></translation>
<footnotes><![CDATA[[1] Аллах тааланын нээмат-жакшылыктары жөнүндө элдерге сүйлөп берүү аларды шүгүр кылууга шыктандырат. Анткени, жакшылык кылганды сүйүү - бул жүрөктөрдүн табияты.]]></footnotes>
</aya>
</sura>
<sura number="94">
<aya number="1">
<translation><![CDATA[(Оо, Мухаммад!) Биз сенин көкүрөгүңдү кеңейтпедикпи?[1]]]></translation>
<footnotes><![CDATA[[1] “Шарх” сөзү “ачуу”, “кеңейтүү” деген мааниде. Аллах таала пайгамбарынын көкүрөгүн, дил-жүрөгүн динге, дааватка жана улуу кулк-мүнөзгө кең кылды.]]></footnotes>
</aya>
<aya number="2">
<translation><![CDATA[Сенден күнөө(лөрү)ңдү алып салдык.]]></translation>
<footnotes></footnotes>
</aya>
<aya number="3">
<translation><![CDATA[Ал сенин желкеңди эзип турган.]]></translation>
<footnotes></footnotes>
</aya>
<aya number="4">
<translation><![CDATA[Жана Биз сенин атагыңды көтөрдүк.[1]]]></translation>
<footnotes><![CDATA[[1] Мусулмандар качан келме, азан, такбир айтып Аллахты эскеришкенде “Мухаммад” деген ысымды да кошо айтып, эскеришет.]]></footnotes>
</aya>
<aya number="5">
<translation><![CDATA[Албетте, кыйынчылык менен бирге жеңилдик бар.]]></translation>
<footnotes></footnotes>
</aya>
<aya number="6">
<translation><![CDATA[Албетте, кыйынчылык менен бирге жеңилдик бар.]]></translation>
<footnotes></footnotes>
</aya>
<aya number="7">
<translation><![CDATA[Эми, качан (намаздан) бошосоң (көп дуба кылууга) тырыш]]></translation>
<footnotes></footnotes>
</aya>
<aya number="8">
<translation><![CDATA[жана Раббиңе[1] гана умтул!]]></translation>
<footnotes><![CDATA[[1] Анын алдындагы соопторго.]]></footnotes>
</aya>
</sura>
<sura number="95">
<aya number="1">
<translation><![CDATA[Анжирге ант, Зайтунга ант!]]></translation>
<footnotes></footnotes>
</aya>
<aya number="2">
<translation><![CDATA[Жана Синай (өрөөнүндөгү) Тур тоосуна ант!]]></translation>
<footnotes></footnotes>
</aya>
<aya number="3">
<translation><![CDATA[Жана мына бул тынч шаарга (Меккеге) ант![1]]]></translation>
<footnotes><![CDATA[[1] Аллах таала Иса пайгамбардын мекенинин негизги белгилери болгон анжир, зайтун дарактарына, Муса алейхи салам Аллах таала менен сүйлөшкөн Синай – Тур тоосуна жана Мухаммад саллаллоху алайхи ва салламдын пайгамбарга вахий түшүргөн Мекке шаарына ант ичип, кийинки аяттардагы маанилүү нерсенин кабарын берүүдө.]]></footnotes>
</aya>
<aya number="4">
<translation><![CDATA[Чынында Биз инсанды эң сонун келбетте жараттык.]]></translation>
<footnotes></footnotes>
</aya>
<aya number="5">
<translation><![CDATA[Кийин Биз аны (эгер ибадат кылбаса тозоктогу) эң төмөн жерге кайтарабыз.]]></translation>
<footnotes></footnotes>
</aya>
<aya number="6">
<translation><![CDATA[Ал эми, ыйман келтирип салих амал кылгандарга (бейиштеги бийик орундарда) түгөнгүс сооп-сыйлыктар бар.]]></translation>
<footnotes></footnotes>
</aya>
<aya number="7">
<translation><![CDATA[(Оо, инсан!) Ушундан кийин сени динди “жалган” дешке эмне мажбур кылды?]]></translation>
<footnotes></footnotes>
</aya>
<aya number="8">
<translation><![CDATA[Аллах эң даанышман өкүмдар эмеспи?]]></translation>
<footnotes></footnotes>
</aya>
</sura>
<sura number="96">
<aya number="1">
<translation><![CDATA[Оку, Жараткан Раббиңдин ысымы менен![1]]]></translation>
<footnotes><![CDATA[[1] «Алактын» мааниси «Уюган кан». Куран аяттарынын ичинде эң биринчи түшкөнү менен өзгөчөлөнгөн бул сүрөнүн дагы бир аталышы «Икроь».]]></footnotes>
</aya>
<aya number="2">
<translation><![CDATA[Ал инсанды уюган кандан жаратты.]]></translation>
<footnotes></footnotes>
</aya>
<aya number="3">
<translation><![CDATA[Оку, сенин Раббиң эң улук Зат!]]></translation>
<footnotes></footnotes>
</aya>
<aya number="4">
<translation><![CDATA[Ал инсанга калем менен (жазууну) үйрөттү.]]></translation>
<footnotes></footnotes>
</aya>
<aya number="5">
<translation><![CDATA[Инсанга билбегенин (Куранды жана башка илимдерди) билгизди.]]></translation>
<footnotes></footnotes>
</aya>
<aya number="6">
<translation><![CDATA[Жок! Чынында, инсан чектен ашат]]></translation>
<footnotes></footnotes>
</aya>
<aya number="7">
<translation><![CDATA[өзүн бай-беймуктаж көргөндө![1]]]></translation>
<footnotes><![CDATA[[1] Раббисин жана Акыреттеги сот-суракты унутат. Өзү унутканы жетпегендей, башкаларды дагы жолдон урат, сооп иштерден, намаздан тыят.]]></footnotes>
</aya>
<aya number="8">
<translation><![CDATA[Аныгында, кайтып баруу Раббиңе гана.]]></translation>
<footnotes></footnotes>
</aya>
<aya number="9">
<translation><![CDATA[Көрдүңбү сен тыюу салган кишини]]></translation>
<footnotes></footnotes>
</aya>
<aya number="10">
<translation><![CDATA[намаз окуган пендеге?]]></translation>
<footnotes></footnotes>
</aya>
<aya number="11">
<translation><![CDATA[Эмне деп ойлойсуң, эгер ал (намаз окуучу) түз жолдо болсо...]]></translation>
<footnotes></footnotes>
</aya>
<aya number="12">
<translation><![CDATA[Же (адамдарды) такыбалыкка буюрса…]]></translation>
<footnotes></footnotes>
</aya>
<aya number="13">
<translation><![CDATA[(Оо, Мухаммад), эмне дейсиң, эгер ал (каапыр чындыкты) “жалган” десе жана жүз үйрүп кетсе?]]></translation>
<footnotes></footnotes>
</aya>
<aya number="14">
<translation><![CDATA[Билбейби ал Аллах көрүп турганын?!]]></translation>
<footnotes></footnotes>
</aya>
<aya number="15">
<translation><![CDATA[Жок! Эгер (каршылыгын) токтотпосо, Биз анын маңдайынан катуу чапчып алабыз!]]></translation>
<footnotes></footnotes>
</aya>
<aya number="16">
<translation><![CDATA[Дал ошол жалганчы, күнөөкөр маңдайынан!]]></translation>
<footnotes></footnotes>
</aya>
<aya number="17">
<translation><![CDATA[Эми, ал өзүнүн (ишенген) адамдарын чакыра берсин!]]></translation>
<footnotes></footnotes>
</aya>
<aya number="18">
<translation><![CDATA[Биз дагы (“Забания периштелери” деп аталган) тозок сакчыларын чакырабыз!]]></translation>
<footnotes></footnotes>
</aya>
<aya number="19">
<translation><![CDATA[Жок, сен ага[1] моюн сунба! (Раббиңе) сажда кыл жана (ушул сыяктуу саждалар жана башка ибадаттар менен Аллах таалага) жакын бол![2]]]></translation>
<footnotes><![CDATA[[1] Намаздан тоскон адамга. 
[2] Бул аят Ыйык Курандагы он төрт орунда келчү сажда аяттарынын бири.]]></footnotes>
</aya>
</sura>
<sura number="97">
<aya number="1">
<translation><![CDATA[Чынында, Биз аны (Куранды) Кадыр Түнүндө түшүрдүк.]]></translation>
<footnotes></footnotes>
</aya>
<aya number="2">
<translation><![CDATA[Кадыр түн эмне экенин (эгер Биз үйрөтпөсөк,) сен кайдан билмек элең?![1]]]></translation>
<footnotes><![CDATA[[1] Мухаммад саллаллоху алайхи ва саллам не окууну, не жазууну билбеген сабатсыз (уммий) киши эле. Ага бардык илимди, ошонун арасынан Кадыр түнү жөнүндөгү илимди да Аллах тааланын Өзү Жебирейил периште аркылуу үйрөткөн.]]></footnotes>
</aya>
<aya number="3">
<translation><![CDATA[Кадыр түнү миң айдан да жакшы.]]></translation>
<footnotes></footnotes>
</aya>
<aya number="4">
<translation><![CDATA[(Анткени,) бул түнү периштелер жана Рух (Жебирейил) Раббисинин уруксаты боюнча, ар түрдүү иштер менен (жер бетине ) түшүшөт.]]></translation>
<footnotes></footnotes>
</aya>
<aya number="5">
<translation><![CDATA[Ал таңга чейин саламаттык(тын түнү)![1]]]></translation>
<footnotes><![CDATA[[1] Анткени, бул түнү Рамазан айынын бардык түндөрү сыяктуу, адамдарды азгыра турган шайтандар кишенделген болот.]]></footnotes>
</aya>
</sura>
<sura number="98">
<aya number="1">
<translation><![CDATA[Китеп ээлеринен (яхудилер жана христиандардан) жана мушриктерден болгон каапырлар аларга Анык Чындык келмейинче (адашуучулугунан) ажырай алышпады.[1]]]></translation>
<footnotes><![CDATA[[1] Мединада түшкөн. Сегиз аяттан турат. “Баййинанын” мааниси “Анык Чындык”.]]></footnotes>
</aya>
<aya number="2">
<translation><![CDATA[(Анык Чындык – ал) таза барактарды (Куранды) окуп берген Аллахтын элчиси.]]></translation>
<footnotes></footnotes>
</aya>
<aya number="3">
<translation><![CDATA[Ал барактарда акыйкатты баяндаган жазуулар бар.]]></translation>
<footnotes></footnotes>
</aya>
<aya number="4">
<translation><![CDATA[Китеп берилген элдер (яхудилер менен христиандар) аларга “Анык Чындык” келгенден кийин гана бөлүнүп кетишти.[1]]]></translation>
<footnotes><![CDATA[[1] Кээ бирлери Мухаммад саллаллоху алайхи ва салламдан өздөрүнүн ыйык китептеринде алдын ала айтылган пайгамбардын сыпаттарын таап, ага ыйман келтиришти. Көпчүлүгү “Пайгамбар сөзсүз бизден – яхудилерден чыгыш керек эле” деген көралбастыктан улам каапыр болушту.]]></footnotes>
</aya>
<aya number="5">
<translation><![CDATA[Алар бардык ибадаттарды калыс Аллах үчүн гана кылууга, андан (жеке кудайга сыйынуудан) башка динден жүз бурууга, намаз окууга, зекет берүүгө буюрулушкан эле жана дал ушул гана Туура Дин!]]></translation>
<footnotes></footnotes>
</aya>
<aya number="6">
<translation><![CDATA[Китеп элдери жана мушриктерден болгон каапырлар тозок отунун ичинде! Ал жерде түбөлүк калышат! Алар (чындыкты билип туруп жүз бурганы себептүү) жаратылгандардын эң жаманы!]]></translation>
<footnotes></footnotes>
</aya>
<aya number="7">
<translation><![CDATA[Ал эми ыйман келтирип, салих амалдарды жасаган адамдар... алар – жаратылгандардын эң жакшысы.]]></translation>
<footnotes></footnotes>
</aya>
<aya number="8">
<translation><![CDATA[Раббисинин алдында алардын сыйлыктары – анда дайым жашоочу бейиштер! Алардын түбүнөн дарыялар агып турат жана алар анда түбөлүк калышат. (Мунун себеби) алардан Аллах ыраазы болду, алар Аллахтан ыраазы болушту. Бул (сыйлыктар) Раббисинен корккон адамдар үчүн!]]></translation>
<footnotes></footnotes>
</aya>
</sura>
<sura number="99">
<aya number="1">
<translation><![CDATA[Жер катуу титирегенде]]></translation>
<footnotes></footnotes>
</aya>
<aya number="2">
<translation><![CDATA[жана өзүнүн “жүктөрүн” чыгарып таштаганда…[1]]]></translation>
<footnotes><![CDATA[[1] Бул аяттар Кыямат кайымдын болоор алдындагы алааматтар жөнүндө баян. Ошондо жер катуу титирегенден улам анын ичиндеги өлүктөр жана кен байлыктардан турган “жүктөр” сыртына чыгып калат.]]></footnotes>
</aya>
<aya number="3">
<translation><![CDATA[Инсан (коркуп жана таң калып) “буга эмне болду?!” дейт.]]></translation>
<footnotes></footnotes>
</aya>
<aya number="4">
<translation><![CDATA[Ошол Күндө жер өз кабарларын сүйлөйт.]]></translation>
<footnotes></footnotes>
</aya>
<aya number="5">
<translation><![CDATA[Анткени, ага Раббиң (“сүйлө!” деп) вахий кылган.[1]]]></translation>
<footnotes><![CDATA[[1] Жер дагы Кыяматта күбөгө өтүүчү макулуктардын бири. Аллах “сүйлө” деп буюрганда, ал өзүнүн үстүндө ким эмне иш жасаганын айтып берет.]]></footnotes>
</aya>
<aya number="6">
<translation><![CDATA[Ал Күнү адамдар амалдары көргөзүлүшү үчүн топ-топ болуп келишет.]]></translation>
<footnotes></footnotes>
</aya>
<aya number="7">
<translation><![CDATA[Жана ким кыпын салмагындай[1] жакшылык кылган болсо – аны көрөт]]></translation>
<footnotes><![CDATA[[1] Бул аяттагы مِثۡقَالَ ذَرَّةٍ (мискаала зарратин) деген сөздү "кыпындай" деп которуу анын маанисин толук ачып бере албайт. Аяттагы مِثۡقَالَ "мискаала" деген сөз салмакты түшүндүрөт. Бул маани өз кезегинде кыяматтагы таразага ишаарат.]]></footnotes>
</aya>
<aya number="8">
<translation><![CDATA[жана ким кыпын салмагындай жамандык жасаган болсо – ошону көрөт.]]></translation>
<footnotes></footnotes>
</aya>
</sura>
<sura number="100">
<aya number="1">
<translation><![CDATA[Алкынып чуркаган тулпарларга ант!]]></translation>
<footnotes></footnotes>
</aya>
<aya number="2">
<translation><![CDATA[(Туягынан) от чачырата чуркаган аттарга ант!]]></translation>
<footnotes></footnotes>
</aya>
<aya number="3">
<translation><![CDATA[Таң азанда (душманга) чабуул койгон аттарга ант!]]></translation>
<footnotes></footnotes>
</aya>
<aya number="4">
<translation><![CDATA[Ошондо алар (чабуулу менен) топуракты ызгытты.]]></translation>
<footnotes></footnotes>
</aya>
<aya number="5">
<translation><![CDATA[Андан соң (душман) топторунун ортосуна жарып кирди.[1]]]></translation>
<footnotes><![CDATA[[1] Аллах тааланын күлүк аттар менен ант ичишинин себеби, алар Аллахтын керемет жаныбарлары жана теңдешсиз нээматы.]]></footnotes>
</aya>
<aya number="6">
<translation><![CDATA[Инсан деген аныгында, Раббисине нашүкүр![1]]]></translation>
<footnotes><![CDATA[[1] Аллах тааланын нээматтарына ибадат-кулчулук менен жооп бериши керек болчу. Бирок, ал мунун ордуна күнөө үстүнө күнөө жасайт.]]></footnotes>
</aya>
<aya number="7">
<translation><![CDATA[Буга анын өзү деле күбөдүр!]]></translation>
<footnotes></footnotes>
</aya>
<aya number="8">
<translation><![CDATA[Ал байлыкты катуу сүйөт!]]></translation>
<footnotes></footnotes>
</aya>
<aya number="9">
<translation><![CDATA[Билбейби ал мүрзөдөгү өлүктөр чыгарылганда…]]></translation>
<footnotes></footnotes>
</aya>
<aya number="10">
<translation><![CDATA[Көкүрөктөгү сырлар ашкере кылынганда…]]></translation>
<footnotes></footnotes>
</aya>
<aya number="11">
<translation><![CDATA[Ошол Күнү Раббиси кабардар го, алардан?![1]]]></translation>
<footnotes><![CDATA[[1] Негизинен Аллах тааланын бардык нерселерден кабардарлыгы ошол күнгө чектелбейт. Бул жердеги чектөө ал күндүн өтө маанилүүлүгүн ачып берүү үчүн. Ооба Аллах таала ал күндө пендеге ушул дүйнөдө жасаган бардык иштерин билдирет. Эгер ал иш өтө жашыруун, өтө сырдуу болсо да, адамдар ал күнөө ишти унутуп жиберген болсо да, Аллах унуткан эмес!]]></footnotes>
</aya>
</sura>
<sura number="101">
<aya number="1">
<translation><![CDATA[Кориьа!]]></translation>
<footnotes></footnotes>
</aya>
<aya number="2">
<translation><![CDATA[Кориьа эмне өзү?![1]]]></translation>
<footnotes><![CDATA[[1] «Кориьа» - бул кыяматтын бир аталышы. Сөздүктөгү мааниси «жүрөктөрдү түшүүрүчү дүрбөлөң» дегенди билдирет.]]></footnotes>
</aya>
<aya number="3">
<translation><![CDATA[(Оо, Мухаммад!) Сен Кориьа эмне экенин билбейсиң!]]></translation>
<footnotes></footnotes>
</aya>
<aya number="4">
<translation><![CDATA[Ал күндө адамдар тозуп кеткен (түңкү) көпөлөктөр сыяктуу болуп (дүрбөлөңгө түшүп) калат.[1]]]></translation>
<footnotes><![CDATA[[1] Тозуган түңкү көпөлөктөр эмне кылганын билбей, жабалактап өзүн отко ура берет. Демек, кыямат дүрбөлөңү башталганда инсандар эс-акылынан танып, бири-бирин басып-тебелеп туш-тушуна тозуп кетишет. Тозубай болобу?! Асман жарылып, жер титиреп, деңиздер өрттөнүп, жылдыздар төгүлүп турса!!!]]></footnotes>
</aya>
<aya number="5">
<translation><![CDATA[Тоолор тытылган жүн сыяктуу болот!]]></translation>
<footnotes></footnotes>
</aya>
<aya number="6">
<translation><![CDATA[Эми, (ал күндө) кимдин (сооп) таразасы оор келсе,]]></translation>
<footnotes></footnotes>
</aya>
<aya number="7">
<translation><![CDATA[ыраазы боло турган жашоодо (бейиште) болот.]]></translation>
<footnotes></footnotes>
</aya>
<aya number="8">
<translation><![CDATA[Ал эми, кимдин (сооп) таразасы жеңил келсе,]]></translation>
<footnotes></footnotes>
</aya>
<aya number="9">
<translation><![CDATA[анын энеси – «Хаавия!»]]></translation>
<footnotes></footnotes>
</aya>
<aya number="10">
<translation><![CDATA[(Оо, Мухаммад) сен «Хаавия» эмне экенин билбейсиң.]]></translation>
<footnotes></footnotes>
</aya>
<aya number="11">
<translation><![CDATA[Ал – катуу кызытылган тозок!]]></translation>
<footnotes></footnotes>
</aya>
</sura>
<sura number="102">
<aya number="1">
<translation><![CDATA[(Дүйнө, бала-чака) көбөйтүү (жана аны менен сыймыктануу) силерди (ибадаттан) алаксытып койду!]]></translation>
<footnotes></footnotes>
</aya>
<aya number="2">
<translation><![CDATA[Тээ мүрзөгө келгениңерге чейин.]]></translation>
<footnotes></footnotes>
</aya>
<aya number="3">
<translation><![CDATA[Жок! (Өмүр деген дүйнөгө кул болуу үчүн берилген эмес!) Силер (муну) жакында билип аласыңар!]]></translation>
<footnotes></footnotes>
</aya>
<aya number="4">
<translation><![CDATA[Дагы бир ирет жок! Силер жакында (Кыяматтагы сот-сурак учурунда) билип аласыңар!]]></translation>
<footnotes></footnotes>
</aya>
<aya number="5">
<translation><![CDATA[Андай эмес, Эгер силер (чындыкты ушул дүйнөдө) анык билгениңерде (дүйнөгө кул болбойт элеңер).]]></translation>
<footnotes></footnotes>
</aya>
<aya number="6">
<translation><![CDATA[(Эми) тозокту көрүшүңөр анык!]]></translation>
<footnotes></footnotes>
</aya>
<aya number="7">
<translation><![CDATA[Анан аны албетте өз көзүңөр менен көрөсүңөр!]]></translation>
<footnotes></footnotes>
</aya>
<aya number="8">
<translation><![CDATA[Андан соң, ошол күнү (Аллах аманатка берген) нээматтар жөнүндө албетте сураласыңар!]]></translation>
<footnotes></footnotes>
</aya>
</sura>
<sura number="103">
<aya number="1">
<translation><![CDATA[Асырга ант![1]]]></translation>
<footnotes><![CDATA[[1] «Асыр» сөзүн аалымдар ар кандай түшүндүрүшкөн. Бирөөлөрү «Асыр - бул кылым» десе, экинчи пикирдегилери «Асыр намазынын убактысы», ал эми үчүнчү бөлүгү «Асыр намазы» деп түшүндүрүшөт.]]></footnotes>
</aya>
<aya number="2">
<translation><![CDATA[Албетте, (ар бир) инсан зыянда!]]></translation>
<footnotes></footnotes>
</aya>
<aya number="3">
<translation><![CDATA[Ал эми, ыйман келтирген, салих (сооп) амалдарды жасаган жана бири-бирине акыйкаттык менен сабырдуулукту осуят (насаат) кылгандар гана (зыянда эмес).]]></translation>
<footnotes></footnotes>
</aya>
</sura>
<sura number="104">
<aya number="1">
<translation><![CDATA[Адамдарды кылыгы жана тили менен шылдыңдаган бардык шылдыңчыга азап-тозок болсун!]]></translation>
<footnotes></footnotes>
</aya>
<aya number="2">
<translation><![CDATA[Ал мал-мүлктү (адал-арамына карабай) чогултту жана эсептеди.]]></translation>
<footnotes></footnotes>
</aya>
<aya number="3">
<translation><![CDATA[Дүйнө-мүлкү аны түбөлүк жашатат деп ойлойт.]]></translation>
<footnotes></footnotes>
</aya>
<aya number="4">
<translation><![CDATA[Жок! Алар (Кыяматта) сөзсүз «Хутамага» ташталат!]]></translation>
<footnotes></footnotes>
</aya>
<aya number="5">
<translation><![CDATA[(Оо, Мухаммад!) Сен «Хутама» эмне экенин билбейсиң.]]></translation>
<footnotes></footnotes>
</aya>
<aya number="6">
<translation><![CDATA[(Ал) Аллахтын алоолонгон тозогу,]]></translation>
<footnotes></footnotes>
</aya>
<aya number="7">
<translation><![CDATA[(Денеден тешип өтүп) жүрөктөргө чейин жете турган!]]></translation>
<footnotes></footnotes>
</aya>
<aya number="8">
<translation><![CDATA[Чынында, ал (тозок) алардын үстүнөн жаап коюлган.]]></translation>
<footnotes></footnotes>
</aya>
<aya number="9">
<translation><![CDATA[(Эшиктери) узун устундарда (бекемделген).]]></translation>
<footnotes></footnotes>
</aya>
</sura>
<sura number="105">
<aya number="1">
<translation><![CDATA[(Оо, Мухаммад!) Раббиң пил ээлерин эмне кылганын билбедиңби![1]]]></translation>
<footnotes><![CDATA[[1] Меккеде түшкөн жана беш аяттан турган бул сүрөдө Аллах таала пайгамбарыбыздын чоң атасы Абдул Мутталиптин доорунда болгон окуяны баяндайт: Хабашанын каапыр падышасы Абраха Каабаны бузуп салуу үчүн пилдер жана сансыз кошуун менен келген мезгилде Аллах таала пил ээлеринин ойлогон айла-амалдарын текке кетирип, кийинки аяттарда айтылгандай кордук өлүмүнө дуушар кылат.]]></footnotes>
</aya>
<aya number="2">
<translation><![CDATA[(Раббиң) алардын (Каабаны бузуп салуу үчүн ойлогон) айла-амалдарын текке кетирбедиби?]]></translation>
<footnotes></footnotes>
</aya>
<aya number="3">
<translation><![CDATA[Жана аларга каршы топ-топ куштарды жиберди.[1]]]></translation>
<footnotes><![CDATA[[1] Булар жөнөкөй куш эмес, Аллах тааланын куш түспөлүндөгү аскерлери-периштелер болчу.]]></footnotes>
</aya>
<aya number="4">
<translation><![CDATA[(Куштар чеңгелиндеги) чопо-таштар менен аларды ташбараңга алышты.[1]]]></translation>
<footnotes><![CDATA[[1] Ал чопо-таштар чачырап тийген Абраханын жана аскерлеринин денеси курт жеген жалбырактай илме-тешик болуп калды.]]></footnotes>
</aya>
<aya number="5">
<translation><![CDATA[(Аллах) аларды мойсолгон жалбырактай кылып койду![1]]]></translation>
<footnotes><![CDATA[[1] Аллах Өзүнүн Үйүн ушинтип сактады. Ушул окуядан эки айга жетпеген күндөрдөн соң, Мухаммад саллаллоху алайхи ва саллам жарык дүйнөгө келген. Бул жыл араб жана Ислам тарыхында «Пил жылы» деп жазылып калды.]]></footnotes>
</aya>
</sura>
<sura number="106">
<aya number="1">
<translation><![CDATA[Курайштын ынтымагы үчүн![1]]]></translation>
<footnotes><![CDATA[[1] Меккеде түшкөн жана төрт аяттан турган бул сүрө, «Фил» сүрөсүнүн уландысы сыяктуу: Кааба менен Абраханын окуясынан соң бүт араб дүйнөсүндө Каабанын тегерегинде жашаган Курайш уруусунун урматы, болуп көрбөгөндөй көкөлөдү. Адамдар Курайшка кол салуунун акыбети жаман болушун көрүштү. Эми Курайш кербендери жай айларында Шамга (Сирияга) кыш мезгилинде Йеменге каттачу болсо, илгеркидей жолтосор-каракчылардан коркпойт. Өзүнүн болочок пайгамбарынын уруусу-Курайш үчүн ынтымак жашоо шартын Аллах таала ушинтип түзүп берди.]]></footnotes>
</aya>
<aya number="2">
<translation><![CDATA[Кыш жана жай мезгилиндеги сапарында алардын ынтымак-тынчтыгы үчүн!]]></translation>
<footnotes></footnotes>
</aya>
<aya number="3">
<translation><![CDATA[Эми, алар (ар кандай таш-кудай, жыгач-кудайларын таштап, өздөрүнө ынтымак жашоо тартуулаган) ушул Үйдүн (Каабанын) Раббисине гана ибадат кылышсын!]]></translation>
<footnotes></footnotes>
</aya>
<aya number="4">
<translation><![CDATA[Ал (Рабби) каатчылыкта аларды тамактандырды жана коркунуч(тар)дан аман сактады!]]></translation>
<footnotes></footnotes>
</aya>
</sura>
<sura number="107">
<aya number="1">
<translation><![CDATA[(Оо, Мухаммад)? сен динди «жалган» деген кишини көрдүң беле?!]]></translation>
<footnotes></footnotes>
</aya>
<aya number="2">
<translation><![CDATA[Мынаке ал, жетимди(н акысына кыянаттык кылып,) түрткүлөгөн адам!]]></translation>
<footnotes></footnotes>
</aya>
<aya number="3">
<translation><![CDATA[Жана ал жакырды тамактандырууга (элдерди) үгүттөгөн эмес.[1]]]></translation>
<footnotes><![CDATA[[1] Кийинки аяттарда Аллах таала кээ бир адамдар намаз окуса деле... тозокко түшүп калуусун айтат. Ал кандай адамдар экен? Жооп кийинки аятта.]]></footnotes>
</aya>
<aya number="4">
<translation><![CDATA[(Кээ бир) намаз окуучуларга азап-тозок болсун!]]></translation>
<footnotes></footnotes>
</aya>
<aya number="5">
<translation><![CDATA[Алар намаздарын унутуп коюшат.[1]]]></translation>
<footnotes><![CDATA[[1] «Намазды унутуп коюу” деп өз убактысынан себепсиз кечиктирүү, парыздарын, шарттарын кемитип окуу сыяктуу күнөөлөргө айтылат.]]></footnotes>
</aya>
<aya number="6">
<translation><![CDATA[Алар (намазда жана башка ибадаттарда) рия[1] кылышат.]]></translation>
<footnotes><![CDATA[[1] «Рия» - бул эл көрсүнгө жасалган ибадат. Рия от сыяктуу. Ибадаттын соопторун күйдүрүп жиберет.]]></footnotes>
</aya>
<aya number="7">
<translation><![CDATA[Жана (муктаждардан) буюм-шаймандарды кызганышат.]]></translation>
<footnotes></footnotes>
</aya>
</sura>
<sura number="108">
<aya number="1">
<translation><![CDATA[(Оо, Мухаммад) чынында Биз сага «Каусарды» бердик.[1]]]></translation>
<footnotes><![CDATA[[1] Үч аяттан турган бул сүрө Меккеде түшкөн. «Каусар» - бул «көп жакшылык» дегенди билдирет. Аллах таала пайгамбарына бул дүйнөдө көп жакшылыктарды берген. Ал эми, Акырет бейишинде болсо, «Каусар» деп аталган дарыя менен ушундай аталыштагы булакты сыйлык катары берет.]]></footnotes>
</aya>
<aya number="2">
<translation><![CDATA[Сен эми, (ушул жакшылыктарга шүгүр кылып) Раббиң үчүн намаз оку жана курмандык чал!]]></translation>
<footnotes></footnotes>
</aya>
<aya number="3">
<translation><![CDATA[Албетте, сени айыптаган адамдын өзүнүн арты кесилген![1]]]></translation>
<footnotes><![CDATA[[1] Пайгамбарыбыздан уул перзент калбаганы маалым. Анын уулу Касым өлгөндө ашкере душмандарынын бири Аас ибн Ваил аны акаарат кылып “арты кесилди” (ишин улантуучусу калбады) дейт. Бирок, Мухаммад саллаллоху алайхи ва салламдын артында, ага эртели-кеч салават-салам айтып, акына дуба кылып турган миллиондогон үммөттөрү калды. Ал эми, ага жана анын динине душмандык кылып, айыптап, жамандап жүргөндөрдүн өзү дагы, аты-жыты дагы жок болду.]]></footnotes>
</aya>
</sura>
<sura number="109">
<aya number="1">
<translation><![CDATA[(Оо, Мухаммад, каапырларга) айткын: «Эй, каапырлар!]]></translation>
<footnotes></footnotes>
</aya>
<aya number="2">
<translation><![CDATA[Мен силер ибадат кылган(кудайлар)га ибадат кылбаймын!]]></translation>
<footnotes></footnotes>
</aya>
<aya number="3">
<translation><![CDATA[Силер дагы мен сыйынганга (Аллах таалага) сыйынуучу эмессиңер.]]></translation>
<footnotes></footnotes>
</aya>
<aya number="4">
<translation><![CDATA[Мен силер ибадат кылган кудайларга сыйынбаймын!]]></translation>
<footnotes></footnotes>
</aya>
<aya number="5">
<translation><![CDATA[Силер да мен ибадат кылган(Аллах таала)га ибадат кылуучу эмессиңер.]]></translation>
<footnotes></footnotes>
</aya>
<aya number="6">
<translation><![CDATA[(Демек,) силерге өз диниңер, мага өз диним!»]]></translation>
<footnotes></footnotes>
</aya>
</sura>
<sura number="110">
<aya number="1">
<translation><![CDATA[(Оо, Мухаммад, эгер сага) Аллахтын жардамы жана жеңиши келсе]]></translation>
<footnotes></footnotes>
</aya>
<aya number="2">
<translation><![CDATA[жана адамдарды Аллахтын динине топ-топ болуп кирип жатканын көрсөң...]]></translation>
<footnotes></footnotes>
</aya>
<aya number="3">
<translation><![CDATA[Анда, Раббиңе хамд (мактоо) айтуу менен (Аны жаман-төмөн сыпаттардан) аруула жана күнөөлөрүңдү кечирүүсүн сура! Чынында, Ал тооболорду кабыл кылуучу!]]></translation>
<footnotes></footnotes>
</aya>
</sura>
<sura number="111">
<aya number="1">
<translation><![CDATA[Абу Лахабдын эки колу (өзү) куурап калсын! Куурап да калды![1]]]></translation>
<footnotes><![CDATA[[1] Бул сүрө Меккеде түшкөн. 5 аяттан турат. Абу Лахаб пайгамбарыбыздын абаларынан бири болчу. Бирок, Исламга ашынган душман болгондуктан, аялы Умму Жамил экөө, динге жана пайгамбарга көп зыяндар жеткирип жүрүшчү. Аллах таала Өз пайгамбарына зыян жеткирген душманды ушинтип каргышка калтыргандан көп узабай Абу Лахаб аянычтуу өлүм тапты. Бул өлүм аятта алдын ала айтылган “Куруп да калды” (өлдү) деген башааратты (алдын ала айтылган пайгамбарлыкты) тастыктаган окуя эле.]]></footnotes>
</aya>
<aya number="2">
<translation><![CDATA[Ага мал-дүйнөсү да, бала-чакасы да пайда берген жок!]]></translation>
<footnotes></footnotes>
</aya>
<aya number="3">
<translation><![CDATA[Ал жакында алоолонгон тозокко ташталат!]]></translation>
<footnotes></footnotes>
</aya>
<aya number="4">
<translation><![CDATA[Ал эми, (пайгамбарга каршы доомат -ушак көтөрүп жүргөн) анын аялы болсо (наркы дүйнөдө) отун көтөргөн абалда!]]></translation>
<footnotes></footnotes>
</aya>
<aya number="5">
<translation><![CDATA[Анын мойнунда курма дарагынын буласынан (эшилген) жип![1]]]></translation>
<footnotes><![CDATA[[1] Тафсирчи уламалар Умму Жамилдин отун көтөрүүсү жөнүндө «Ал күйөөсү ташталган тозокко отун көтөрүп кирет. Бул дүйнөдө Динге жана пайгамбарга каршы жалган-жалаа жана ушак-айың сөздөрдү көтөрүп жүргөнүнүн жазасы» - дешет.]]></footnotes>
</aya>
</sura>
<sura number="112">
<aya number="1">
<translation><![CDATA[Айт (оо, Мухаммад:) Ал – Аллах жалгыз!]]></translation>
<footnotes></footnotes>
</aya>
<aya number="2">
<translation><![CDATA[Аллах – Сомад (Беймуктаж)]]></translation>
<footnotes></footnotes>
</aya>
<aya number="3">
<translation><![CDATA[Ал туубаган жана да туулбаган!]]></translation>
<footnotes></footnotes>
</aya>
<aya number="4">
<translation><![CDATA[Жана эч ким Ага тең эмес!]]></translation>
<footnotes></footnotes>
</aya>
</sura>
<sura number="113">
<aya number="1">
<translation><![CDATA[Айт (оо, Мухаммад): «Таң Раббисинен коргоо тилеймин:[1]]]></translation>
<footnotes><![CDATA[[1] Ушул жана мындан кийинки - “Ан-Нас” сүрөлөрүнүн түшүүсүнө төмөнкү окуя себеп болгон: Лабид деген бир жөөт сыйкырчысы көралбастыктын айынан он бир даана түйүнчөккө дем салып, пайгамбарыбызды сыйкырлап койот. Мунун натыйжасында пайгамбарыбыз саллаллоху алайхи ва саллам бир аз унутчаак болуп калганда, Аллах таала “Фалак” жана “Ан-Нас” сүрөлөрүн түшүрүп, алар менен өзүнө дем салууга буюрат. Пайгамбарыбыз ар бир аятты окуган сайын бирден түйүн чечилип, сыйкырдан кутулат. Бул эки сүрөнү пайгамбарыбыз ар кандай жамандыктардан сактанууга жана ооруганда шыпаа болуу үчүн окуганы белгилүү.]]></footnotes>
</aya>
<aya number="2">
<translation><![CDATA[(Өзү) жараткан (зыяндуу) нерселердин жамандыгынан...,]]></translation>
<footnotes></footnotes>
</aya>
<aya number="3">
<translation><![CDATA[Каптап кирген учурдагы (караңгы) түндүн жамандыгынан...,[1]]]></translation>
<footnotes><![CDATA[[1] Караңгы кирээри менен жин-шайтандар жайылып, ар кандай жамандыктар көбөйөт.]]></footnotes>
</aya>
<aya number="4">
<translation><![CDATA[Түйүндөргө дем салган сайкырчылардын жамандыгынан...,]]></translation>
<footnotes></footnotes>
</aya>
<aya number="5">
<translation><![CDATA[Сугун арткан учурда, көрө албаган кишинин жамандыгынан.[1]]]></translation>
<footnotes><![CDATA[[1] Эгер мусулман пенде кимдир бирөөнүн сук назарынан шектенсе, ушул сүрөнү окуйт. Анткени, кээ бир адамдардын сук назары адамга зыян кылышы мүмкүн. Муну эл арасында «көз тийди» деп коюшат. Бул аят көз тийиши акыйкат экенине далил. Пайгамбарыбыздын таалими боюнча, өзүн таң калтырган нерсени көргөн адам “ма шаа Аллаху, табаарак Аллаху” (Аллахтын каалаганы болот, Аллах эң Ыйык) деген дубаны окушу керек. Ошондо анын назары өзүн кызыктырган нерсеге (же адамга) зыян кылбайт.]]></footnotes>
</aya>
</sura>
<sura number="114">
<aya number="1">
<translation><![CDATA[Айткын (оо, Мухаммад): «Мен инсандардын Раббисинен]]></translation>
<footnotes></footnotes>
</aya>
<aya number="2">
<translation><![CDATA[Инсандардын падышасынан;]]></translation>
<footnotes></footnotes>
</aya>
<aya number="3">
<translation><![CDATA[инсандардын (сыйынууга татыктуу болгон) Кудайынан коргоо тилеймин –]]></translation>
<footnotes></footnotes>
</aya>
<aya number="4">
<translation><![CDATA[(Аллахтын ысымы айтылганда) жашынып калуучунун[1] жамандыгынан.]]></translation>
<footnotes><![CDATA[[1] Шайтандын.]]></footnotes>
</aya>
<aya number="5">
<translation><![CDATA[Ал (шайтан) адамдардын көкүрөгүнө азгырык салат.]]></translation>
<footnotes></footnotes>
</aya>
<aya number="6">
<translation><![CDATA[Алар (азгыруучу шайтандар) жиндерден жана адамдардан болот.[1]]]></translation>
<footnotes><![CDATA[[1] Аллах таала Куранда инсандарды ак жолдон азгырган адамдарды да «шайтан» деп атайт.]]></footnotes>
</aya>
</sura>
</sura_list>
</translation_root>
