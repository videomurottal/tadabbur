<translation_root>

<meta>
<title>Translation of the meanings of the Noble Qur'an</title>
<language>Kinyarwanda</language>
<id>kinyarwanda_assoc</id>
<source>https://quranenc.com</source>
<url>https://quranenc.com/en/browse/kinyarwanda_assoc</url>
<updated_at>2025-07-03 11:54:10 (v1.0.5-xml.1)</updated_at>
<check_updates>https://quranenc.com/check/kinyarwanda_assoc/v1.0.5-xml.1</check_updates>
</meta>
<sura_list>
<sura number="1">
<aya number="1">
<translation><![CDATA[Ku izina rya Allah[1], Nyirimpuhwe, Nyirimbabazi.]]></translation>
<footnotes><![CDATA[[1] Allah: Ni izina bwite ry’Imana.]]></footnotes>
</aya>
<aya number="2">
<translation><![CDATA[Ishimwe n’ikuzo byose bikwiye Allah, Nyagasani w’ibiremwa byose.]]></translation>
<footnotes></footnotes>
</aya>
<aya number="3">
<translation><![CDATA[Nyirimpuhwe, Nyirimbabazi]]></translation>
<footnotes></footnotes>
</aya>
<aya number="4">
<translation><![CDATA[Umwami w’ikirenga wo ku munsi w’imperuka.]]></translation>
<footnotes></footnotes>
</aya>
<aya number="5">
<translation><![CDATA[Ni wowe (wenyine) dusenga, kandi ni wowe (wenyine) twiyambaza]]></translation>
<footnotes></footnotes>
</aya>
<aya number="6">
<translation><![CDATA[Tuyobore inzira igororotse]]></translation>
<footnotes></footnotes>
</aya>
<aya number="7">
<translation><![CDATA[Inzira y’abo wahundagajeho inema, itari iy’abo warakariye cyangwa abayobye.]]></translation>
<footnotes></footnotes>
</aya>
</sura>
<sura number="2">
<aya number="1">
<translation><![CDATA[Alif Laam Miim.[1]]]></translation>
<footnotes><![CDATA[[1] Alif Laam Miim: Izi nyuguti eshatu ni zimwe mu zigize ururimi rw’icyarabu, ari na rwo Qur’an yahishuwemo. Allah yazitangije zimwe muri Sura za Qur’an, kugira ngo agaragaze ko Qur’an ari igitangaza kandi akaba ari we wenyine uzi ibisobanuro byazo.]]></footnotes>
</aya>
<aya number="2">
<translation><![CDATA[Icyo ni igitabo (Qur’an) kidashidikanywaho, kikaba n’umuyoboro ku batinyamana.]]></translation>
<footnotes></footnotes>
</aya>
<aya number="3">
<translation><![CDATA[Ba bandi bemera ibitagaragara (byahanuwe), bagahozaho iswala[1] (z’itegeko) kandi bagatanga mu byo twabahaye.]]></translation>
<footnotes><![CDATA[[1] Iswala ni inyito ya Kisilamu isobanura ibikorwa runaka biherekejwe n’imvugo runaka bitangirirwa n’ijambo Allah Akbar (Imana isumba byose), bigasozwa n’ijambo Assalaam Alaykum (amahoro y’Imana ababeho) ari byo twakwita Isengesho. Iswala ikaba irimo amoko abiri: Hari iz’itegeko ari zo Umuyisilamu ategetswe gukora ku munsi, n’izitari iz’itegeko z’umugereka twita (Sunat) zisobanurwa mu bitabo by’amategeko y’idini rya Isilamu (Fiq’hi).]]></footnotes>
</aya>
<aya number="4">
<translation><![CDATA[Ni na bo bemera ibyo (wowe Muhamadi) wahishuriwe (Qur’an n’imigenzo y’Intumwa), bakanemera ibyahishuwe mbere yawe (ibitabo byahishuriwe Intumwa zakubanjirije), ndetse bakemera imperuka badashidikanya.]]></translation>
<footnotes></footnotes>
</aya>
<aya number="5">
<translation><![CDATA[Abo ni bo bari mu nzira iboneye yagenwe na Nyagasani wabo, kandi ni bo bakiranutsi.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri (wowe Muhamadi), abahakanye wababurira utababurira, byose ni kimwe kuri bo, ntibazemera.]]></translation>
<footnotes></footnotes>
</aya>
<aya number="7">
<translation><![CDATA[Allah yadanangiye imitima yabo n’ukumva kwabo, ndetse no ku maso yabo (ahashyira) igikingirizo (ibyo byose bituma batemera ukuri), kandi bazahanishwa ibihano bihambaye.]]></translation>
<footnotes></footnotes>
</aya>
<aya number="8">
<translation><![CDATA[No mu bantu hari abavuga bati “Twemeye Allah n’umunsi w’imperuka”; nyamara mu by’ukuri atari abemera.]]></translation>
<footnotes></footnotes>
</aya>
<aya number="9">
<translation><![CDATA[(Bibwira ko) baba babeshya Allah n’abemera, nyamara baba bibeshya ubwabo ariko ntibabyiyumvisha.]]></translation>
<footnotes></footnotes>
</aya>
<aya number="10">
<translation><![CDATA[Mu mitima yabo harimo uburwayi (bwo gushidikanya n’uburyarya), bityo Allah yarabubongereye; kandi bazahanishwa ibihano bibabaza kubera ko barangwaga no kubeshya.]]></translation>
<footnotes></footnotes>
</aya>
<aya number="11">
<translation><![CDATA[N’iyo babwiwe bati “Ntimugakore ubwangizi ku isi”, baravuga bati “Ahubwo ni twe dukora ibitunganye.”]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri, ni bo bangizi ariko ntibabyiyumvisha.]]></translation>
<footnotes></footnotes>
</aya>
<aya number="13">
<translation><![CDATA[N’iyo babwiwe bati “Nimwemere nk’uko abandi bantu (abasangirangendo b’Intumwa Muhamadi) bemeye”, baravuga bati “Ese twemere nk’uko abadafite ubwenge bemeye?” Ahubwo ni bo badafite ubwenge ariko ntibabisobanukirwa.]]></translation>
<footnotes></footnotes>
</aya>
<aya number="14">
<translation><![CDATA[N’iyo bahuye n’abemeye, baravuga bati “Twaremeye.” Nyamara bakwiherera bari kumwe n’ibikomerezwa byabo bibayobora mu buhakanyi, bakavuga bati “Rwose turi kumwe namwe, naho bo (abemeramana) mu by’ukuri tuba tubannyega.”]]></translation>
<footnotes></footnotes>
</aya>
<aya number="15">
<translation><![CDATA[Allah arabannyega (aburizamo umugambi wabo), akanabarekera mu kwigomeka kwabo barindagira.]]></translation>
<footnotes></footnotes>
</aya>
<aya number="16">
<translation><![CDATA[Abo ni bo bahisemo ubuyobe babugurana kuyoboka, ndetse n’amahitamo yabo nta cyo yabunguye; kandi ntibanayobotse.]]></translation>
<footnotes></footnotes>
</aya>
<aya number="17">
<translation><![CDATA[Urugero rwabo ni nk’urw’uwacanye umuriro, nuko wamara kumurika no kubonesha ibimukikije byose, Allah agatwara urumuri rwabo, akabasiga mu mwijima batabona.]]></translation>
<footnotes></footnotes>
</aya>
<aya number="18">
<translation><![CDATA[(Abo bameze) nk’abatumva, abatavuga, ndetse n’abatabona; kandi nta n’ubwo bazisubiraho (ngo bagaruke mu nzira itunganye).]]></translation>
<footnotes></footnotes>
</aya>
<aya number="19">
<translation><![CDATA[Cyangwa (urundi rugero rwabo) ni (nk’abantu bagenda) mu mvura nyinshi iva mu kirere, irimo umwijima, inkuba n’imirabyo; bagashyira intoki zabo mu matwi kubera urusaku rwinshi rw’inkuba batinya gupfa. Ariko Allah agose abahakanyi (mu mpande zose).]]></translation>
<footnotes></footnotes>
</aya>
<aya number="20">
<translation><![CDATA[Umurabyo uba wenda kubahuma amaso, buri uko ubamurikiye baratambuka, wabazimiraho bagahagarara. Kandi n’iyo Allah aza kubishaka yari kubambura kumva kwabo no kubona kwabo. Mu by’ukuri, Allah ni Ushobora byose.]]></translation>
<footnotes></footnotes>
</aya>
<aya number="21">
<translation><![CDATA[Yemwe bantu! Nimugaragire Nyagasani wanyu wabaremye mwe n’abababanjirije; kugira ngo mumugandukire.]]></translation>
<footnotes></footnotes>
</aya>
<aya number="22">
<translation><![CDATA[We wabagiriye isi nk’isaso (kugira ngo muyigubweho neza) n’ikirere akakigira nk’igisenge, ndetse akanakimanuramo amazi, akayameresha imbuto zikaba amafunguro yanyu. Bityo, ntimukagire izindi mana mubangikanya na Allah, kandi mubizi (ko ari We wenyine ukwiye gusengwa).]]></translation>
<footnotes></footnotes>
</aya>
<aya number="23">
<translation><![CDATA[Kandi niba mushidikanya ku byo twahishuriye umugaragu wacu (Muhamadi), ngaho nimuzane igice cya Qur’an (Surat) kimwe kimeze nka yo (Qur’an), ndetse munahamagare abunganizi banyu batari Allah, niba muri abanyakuri.]]></translation>
<footnotes></footnotes>
</aya>
<aya number="24">
<translation><![CDATA[Niba rero ibyo mutabikoze, nta n’ubwo muteze kubikora na mba, ngaho nimwirinde umuriro, wo ibicanwa byawo (bizaba ari) abantu n’amabuye; wateguriwe abahakanyi.]]></translation>
<footnotes></footnotes>
</aya>
<aya number="25">
<translation><![CDATA[Kandi uhe inkuru nziza ba bandi bemeye bakanakora ibikorwa byiza, yo kuzagororerwa ubusitani butembamo imigezi (Ijuru). Buri uko bazajya bafungurirwamo imbuto, bazajya bavuga bati “Izi ni zo twafungurirwaga mbere”, ndetse bazazihabwa zisa (nk’izo baryaga ku isi, ariko zitandukanye mu buryohe). Bazanagororerwamo abafasha basukuye, kandi bazanabubamo ubuziraherezo.]]></translation>
<footnotes></footnotes>
</aya>
<aya number="26">
<translation><![CDATA[Mu by’ukuri, Allah ntaterwa isoni no gutanga urugero urwo ari rwo rwose n’iyo rwaba urw’umubu cyangwa ikiwuruta. Ariko kuri ba bandi bemeye, bamenya ko ari ukuri guturutse kwa Nyagasani wabo, mu gihe abahakanye bavuga bati “Allah yari agamije iki mu gutanga uru rugero?” Aruyobesha benshi (abarekera mu buyobe bahisemo), ndetse akanaruyoboresha benshi; kandi nta bandi aruyobesha uretse inkozi z’ibibi gusa.]]></translation>
<footnotes></footnotes>
</aya>
<aya number="27">
<translation><![CDATA[Ba bandi bica isezerano rya Allah [1] nyuma yo kuryemeza, bakanatanya ibyo Allah yategetse ko byungwa (ubuvandimwe no kudatanya imiryango) kandi bagakora ubwangizi ku isi; abo ni bo banyagihombo.]]></translation>
<footnotes><![CDATA[[1] Isezerano rya Allah rivugwa hano, ni uko nta yindi mana ikwiye kugaragirwa by’ukuri uretse Allah nk’uko byigishijwe n’Intumwa zose za Allah.]]></footnotes>
</aya>
<aya number="28">
<translation><![CDATA[Ni gute mwahakana Allah, kandi mutari muriho akabaha ubuzima (abarema), hanyuma akabubambura ndetse akazanabubasubiza (ku munsi w’izuka), nuko mugasubizwa iwe?]]></translation>
<footnotes></footnotes>
</aya>
<aya number="29">
<translation><![CDATA[Ni We wabaremeye ibiri ku isi byose, hanyuma yerekera ku kirere akiremamo ibirere birindwi (bitunganye), kandi ni we Mumenyi uhebuje wa buri kintu.]]></translation>
<footnotes></footnotes>
</aya>
<aya number="30">
<translation><![CDATA[Unibuke (yewe Muhamadi) ubwo Nyagasani wawe yabwiraga abamalayika ati “Mu by’ukuri, ngiye gushyira umusigire (ikiremwamuntu) ku isi.” Baravuga bati “Ese urayishyiraho uzayikoreraho ubwangizi akanamena amaraso, kandi twe tugusingiza tukanagushimira ndetse tukanagutagatifuza? (Allah) aravuga ati “Mu by’ukuri, Njye nzi ibyo mutazi.”]]></translation>
<footnotes></footnotes>
</aya>
<aya number="31">
<translation><![CDATA[Nuko (Allah) yigisha Adamu amazina y’ibintu byose, hanyuma abimurikira abamalayika, arababwira ati “Ngaho nimumbwire amazina yabyo niba muri abanyakuri.”]]></translation>
<footnotes></footnotes>
</aya>
<aya number="32">
<translation><![CDATA[Baravuga bati “Ubutagatifu ni ubwawe, nta bumenyi dufite uretse ubwo watwigishije. Mu by’ukuri, ni Wowe Mumenyi uhebuje, Nyirubugenge buhambaye.”]]></translation>
<footnotes></footnotes>
</aya>
<aya number="33">
<translation><![CDATA[Aravuga ati “Yewe Adamu! Babwire amazina yabyo.” Nuko amaze kubabwira amazina yabyo, (Allah) aravuga ati “Ese sinababwiye ko nzi ibyihishe mu birere no mu isi, kandi nkaba nzi ibyo mugaragaza n’ibyo muhisha?”]]></translation>
<footnotes></footnotes>
</aya>
<aya number="34">
<translation><![CDATA[Kandi muzirikane ubwo twabwiraga abamalayika tuti “Nimwubamire[1] Adamu”, nuko bose bakubama uretse Ibilisi (Shitani) wanze akishyira hejuru nuko akaba mu bahakanyi (banze kumvira Allah).]]></translation>
<footnotes><![CDATA[[1] Ukubama kuvugwa hano ni indamutso y’icyubahiro gihebuje.]]></footnotes>
</aya>
<aya number="35">
<translation><![CDATA[Twaranavuze tuti “Yewe Adamu! Tura mu Ijuru wowe n’umugore wawe, murye (imbuto zirimo) mu mudendezo aho mushatse hose, ariko muramenye ntimuzegere iki giti mutazaba mu banyamahugu.”]]></translation>
<footnotes></footnotes>
</aya>
<aya number="36">
<translation><![CDATA[Nuko Shitani arabashuka (barya kuri cya giti), abakura mu byo bari barimo (ubuzima bwo mu ijuru). Turababwira tuti “Mumanuke muvemo (mu Ijuru) muri abanzi hagati yanyu (Shitani azaba umwanzi wanyu n’abazabakomokaho).” Isi ni yo izaba ubuturo bwanyu, kandi muzayigiramo umunezero kugeza igihe cyagenwe.”]]></translation>
<footnotes></footnotes>
</aya>
<aya number="37">
<translation><![CDATA[Nuko Adamu yakira amagambo (yo kwicuza) avuye kwa Nyagasani we,[1] maze Nyagasani yakira ukwicuza kwe. Mu by’ukuri, ni We Uwakira ukwicuza, Nyirimbabazi.]]></translation>
<footnotes><![CDATA[[1] Amagambo avugwa muri uyu murongo, ni amagambo Allah yigishije Adamu kugira ngo amenye uburyo bwo kwicuza. Ayo magambo aboneka muri Qur’an, igice cya 7, umurongo wa 23.]]></footnotes>
</aya>
<aya number="38">
<translation><![CDATA[Turavuga tuti “Nimumanuke muve aha mwese. Kandi nimuramuka mugezweho n’umuyoboro unturutseho, abazakurikira umuyoboro wanjye nta bwoba ndetse nta n’agahinda bazigera bagira.”]]></translation>
<footnotes></footnotes>
</aya>
<aya number="39">
<translation><![CDATA[Naho abazahakana bakanahinyura ibimenyetso byacu (amagambo, inyigisho n’ubuhanuzi), abo bazaba abo mu muriro; bakazawubamo ubuziraherezo.]]></translation>
<footnotes></footnotes>
</aya>
<aya number="40">
<translation><![CDATA[Yemwe bene Isiraheli![1] Nimwibuke ingabire zanjye nabahundagajeho, maze mwuzuze isezerano ryanjye (ryo kwemera ibitabo n’Intumwa zanjye), kugira ngo nanjye nuzuze iryanyu (ryo kubagirira impuhwe ku isi no kuzabarokora ku munsi w’imperuka), kandi mube ari Njye njyenyine mutinya.]]></translation>
<footnotes><![CDATA[[1] Isiraheli ni umuhanuzi wa Allah, akaba ari we Yakobo mwene Isaka mwene Aburahamu, ari na we Abayahudi bakomokaho.]]></footnotes>
</aya>
<aya number="41">
<translation><![CDATA[Kandi mwemere ibyo nahishuye (Qur’an) bishimangira ibyo mufite (Tawurati), ndetse ntimuzabe aba mbere babihakana. Ntimuzanagurane amagambo yanjye igiciro gito, kandi abe ari Njye jyenyine mutinya.]]></translation>
<footnotes></footnotes>
</aya>
<aya number="42">
<translation><![CDATA[Kandi ntimuzavange ukuri n’ikinyoma, cyangwa ngo muhishe ukuri kandi mukuzi.]]></translation>
<footnotes></footnotes>
</aya>
<aya number="43">
<translation><![CDATA[Munahozeho iswala (z’itegeko)[1], munatange amaturo (Zakat y’itegeko)[2] kandi mwuname hamwe n’abunama (mukora iswala).]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat. 
[2] Zakat ni ituro, rikaba ari igeno rizwi Umuyisilamu ategekwa gutanga mu mitungo yabugenewe, rigahabwa abantu bari mu byiciro umunani byavuzwe muri Qur’an, igice cya 9:60.]]></footnotes>
</aya>
<aya number="44">
<translation><![CDATA[Ese mubwiriza abantu gukora ibyiza mwe mukiyibagirwa, kandi mwe musoma igitabo (Tawurati)? Ese nta bwenge mugira?]]></translation>
<footnotes></footnotes>
</aya>
<aya number="45">
<translation><![CDATA[Kandi mujye mwifashisha (muri gahunda zanyu zose) ukwihangana n’iswala[1]; n’ubwo mu by’ukuri bigoye uretse ku bibombarika.]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="46">
<translation><![CDATA[(Abo ni) ba bandi bizera ko bazahura na Nyagasani wabo, kandi ko bazasubira iwe (ku munsi w’imperuka).]]></translation>
<footnotes></footnotes>
</aya>
<aya number="47">
<translation><![CDATA[Yemwe bene Isiraheli! Nimwibuke ingabire zanjye nabahundagajeho, kandi munibuke ko nabarutishije ibindi biremwa (byo ku gihe cyanyu).]]></translation>
<footnotes></footnotes>
</aya>
<aya number="48">
<translation><![CDATA[Munatinye umunsi umuntu atazagira icyo amarira undi, ubuvugizi bwe ntibwemerwe, ndetse n’ingurane ye (yo kwigura ngo adahanwa) ntiyakirwe, kandi nta n’ubwo bazatabarwa.]]></translation>
<footnotes></footnotes>
</aya>
<aya number="49">
<translation><![CDATA[Munibuke ubwo twabakizaga abantu bo kwa Farawo, ubwo babakoreraga ubugome ndengakamere; bica abana banyu b’abahungu bagasiga abakobwa banyu, kandi muri ibyo harimo ikigeragezo gihambaye gituruka kwa Nyagasani wanyu.]]></translation>
<footnotes></footnotes>
</aya>
<aya number="50">
<translation><![CDATA[Munibuke ubwo twabatandukanyirizaga inyanja tukabarokora, hanyuma tukaroha abantu bo kwa Farawo mubyibonera.]]></translation>
<footnotes></footnotes>
</aya>
<aya number="51">
<translation><![CDATA[Munibuke ubwo twasezeranyaga Musa igihe kingana n’amajoro mirongo ine (kugira ngo ahabwe Tawurati), maze (mu gihe atari ahari) mufata akamasa (muragasenga), nuko muba inkozi z’ibibi.]]></translation>
<footnotes></footnotes>
</aya>
<aya number="52">
<translation><![CDATA[Nuko nyuma y’ibyo, turabababarira kugira ngo mushimire.]]></translation>
<footnotes></footnotes>
</aya>
<aya number="53">
<translation><![CDATA[Munibuke ubwo twahaga Musa igitabo (Tawurati) gitandukanya ukuri n’ikinyoma, kugira ngo muyoboke (by’ukuri).]]></translation>
<footnotes></footnotes>
</aya>
<aya number="54">
<translation><![CDATA[Munibuke ubwo Musa yabwiraga abantu be ati “Yemwe bantu banjye! Mu by’ukuri, mwarihemukiye ubwo mwafataga akamasa (mwibumbiye) mukakagira ikigirwamana. Ngaho nimwicuze ku Muremyi wanyu, maze mwicane (abatarabangikanyije Allah muri mwe bice abamubangikanyije nk’igihano kuri bo) [1]; ibyo ni byo byiza kuri mwe imbere y’Umuremyi wanyu (aho gushyirwa mu muriro w’iteka).” Nuko Allah yakira ukwicuza kwanyu. Mu by’ukuri, ni we Uwakira ukwicuza, Nyirimbabazi.]]></translation>
<footnotes><![CDATA[[1] Ubu buryo bwo kwicuza abantu babanje kwicana, ni bwo bwakoreshwaga muri icyo gihe, ariko Imana yaje kubusimbuza kwicuza habayeho gusaba Imana imbabazi ku byaha umuntu yakoze.]]></footnotes>
</aya>
<aya number="55">
<translation><![CDATA[Munibuke ubwo mwavugaga muti “Yewe Musa! Ntituzigera tukwemera keretse tubonye Allah imbona nkubone”; maze mukubitwa n’ikibatsi cy’umuriro w’inkuba (kirabica) mwirebera.]]></translation>
<footnotes></footnotes>
</aya>
<aya number="56">
<translation><![CDATA[Nuko turabazura nyuma yo gupfa, kugira ngo mushimire.]]></translation>
<footnotes></footnotes>
</aya>
<aya number="57">
<translation><![CDATA[Twanabugamishije mu gicucu cy’igicu (igihe mwayobagurikaga mu butayu muvuye mu Misiri), tunabamanurira amafunguro ya Manu[1] na Saluwa[2], (tubabwira tuti) “Nimurye mu byiza twabafunguriye,” (ariko babirenzeho barahakana). Nyamara ntabwo ari twe bagiriye nabi ahubwo ni bo ubwabo bihemukiye.]]></translation>
<footnotes><![CDATA[[1] Manu: ni ubukozo buryohera nk’ubuki, buva mu giti cyo mu bwoko bwitwa Tamarsk cyera mu karere ka Sinayi. 
[2] Saluwa: Ni uruhuri rw’ubwoko bw’inyoni zitwarwa n’imiyaga mu burasirazuba bwa Mediterane. Izo nyoni bazohererezwaga na Allah kugira ngo bazibage bazirye.]]></footnotes>
</aya>
<aya number="58">
<translation><![CDATA[Munibuke ubwo twavugaga tuti “Mwinjire muri uyu mudugudu (Yeruzalemu), hanyuma murye ibiwurimo mu mudendezo, muninjire mu marembo yawo mwicishije bugufi, munavuge muti “Tubabarire ibyaha byacu”, tuzabababarira ibyaha byanyu, kandi tuzongerera (ingororano) abakora ibyiza.]]></translation>
<footnotes></footnotes>
</aya>
<aya number="59">
<translation><![CDATA[Nuko abigometse bahindura imvugo bakora ibyo batabwiwe (aho gusaba imbabazi no kwicisha bugufi, barushaho kwigomeka). Nuko abakoze ibibi tubamanurira igihano giturutse mu kirere kubera ubukozi bw’ibibi bwabo.]]></translation>
<footnotes></footnotes>
</aya>
<aya number="60">
<translation><![CDATA[Munibuke ubwo Musa yasabiraga abantu be amazi (ubwo bari bishwe n’inyota) nuko tukamubwira tuti “Kubita inkoni yawe ku ibuye.” (Arikubise) riturikamo amasoko cumi n’abiri, nuko buri muryango umenya isoko unyweraho. (Turababwira tuti) “Nimurye kandi munywe ku mafunguro aturutse kwa Allah, kandi ntimugakwize ubwangizi ku isi.]]></translation>
<footnotes></footnotes>
</aya>
<aya number="61">
<translation><![CDATA[Munibuke ubwo mwavugaga muti “Yewe Musa! Ntituzihanganira indyo imwe, ku bw’ibyo dusabire Nyagasani wawe adukurire mu butaka ibyo bwera; mu mboga, imyungu, ingano, inkori, ibitunguru bibuturukamo.” (Musa) aravuga ati “Ese murahitamo ibiciriritse mukareka ibyiza? Ngaho nimujye mu mudugudu uwo ari wo wose muzabonamo ibyo mwasabye!” Nuko bahanishwa gusuzugurika n’ubukene, kandi bagenda barakariwe na Allah. Ibyo byatewe n’uko bahakanaga amagambo ya Allah, bakanica abahanuzi babarenganyije. Ibyo byatewe n’uko bigometse bakanarengera (imbago za Allah).]]></translation>
<footnotes></footnotes>
</aya>
<aya number="62">
<translation><![CDATA[Mu by’ukuri ba bandi bemeye (ubutumwa bwa Muhamadi), Abayahudi (abemeye ubutumwa bwa Musa ku gihe cye), Abanaswara (abemeye ubutumwa bwa Isa (Yesu) ku gihe cye) [1] n’Abaswaabi’i (abagumye kuri kamere yabo yo kwemera Imana batagira idini bayobotse muri icyo gihe), (muri abo bose) abemeye Allah by’ukuri, bakemera umunsi w’imperuka ndetse bakanakora ibitunganye, abo bazagororerwa ibihembo kwa Nyagasani wabo, kandi nta bwoba ndetse nta n’agahinda bazagira.]]></translation>
<footnotes><![CDATA[[1] Iyi nyito Abanaswara, ubusanzwe ni ijambo ry’icyarabu A-Naswara rikomoka ku izina ry’Umujyi A-Naaswirat ari wo Nazareti umwe mu mijyi igize igihugu cya Palesitina, ukaba ari na wo mujyi Yesu yakomokagamo. Bishatse gusobanura ko Abanaswara ari abakurikiye uwavukiye i Nazareti. Iyi nyito hamwe n’Abahawe igitabo (Ahlul Kitab) ni zo nyito zikoreshwa muri Qur’an no mu nyigisho z’Intumwa y’Imana (Hadithi), ndetse no mu bitabo bya Kisilamu byo hambere, zigamije kuvuga Abakurikiye ubutumwa bw’Intumwa y’Imana Yesu (Issa) Imana imuhundagazeho amahoro. Niyo mpamvu n’ahandi hose hari buvugwe abakurikiye Yesu bari buvugwe mu mirongo ya Qur’an turi bukoreshe inyito Abanaswara.]]></footnotes>
</aya>
<aya number="63">
<translation><![CDATA[Munibuke (yemwe bene Isiraheli) ubwo twakiraga isezerano ryanyu (ryo kubahiriza amategeko ya Tawurati), tukanazamura umusozi hejuru yanyu (tugiye kuwububikaho), (turababwira tuti) “Ngaho nimwakire ibyo twabahaye (Tawurati) mubikomeze, kandi muzirikane ibirimo kugira ngo mugandukire Imana.”]]></translation>
<footnotes></footnotes>
</aya>
<aya number="64">
<translation><![CDATA[Nyuma murongera mubitera umugongo. Iyo bitaza kuba ineza n’impuhwe bya Allah kuri mwe, mwari kuba mu banyagihombo.]]></translation>
<footnotes></footnotes>
</aya>
<aya number="65">
<translation><![CDATA[Kandi mu by’ukuri mwamenye bamwe muri mwe barengereye isabato[1], nuko turababwira tuti “Nimube inkende musuzuguritse.”]]></translation>
<footnotes><![CDATA[[1] Abayisiraheli bategetswe kutagira icyo bakora ku isabato uretse gusenga Imana byonyine. Nyuma bamwe muri bo babirenzeho bakoresheje amayeri bakaraza imitego yo kuroba amafi mu nyanja kuwa gatanu bakayitegura ku cyumweru, abandi bakabikora ku mugaragaro.]]></footnotes>
</aya>
<aya number="66">
<translation><![CDATA[Nuko (icyo gihano) tukigira isomo ku bariho icyo gihe no ku bazabaho nyuma yabo, binaba inyigisho ku batinya (Allah).]]></translation>
<footnotes></footnotes>
</aya>
<aya number="67">
<translation><![CDATA[Munibuke ubwo Musa yabwiraga abantu be ati “Mu by’ukuri, Allah abategetse kubaga inka.” Baravuga bati “Ese uradukinisha?” (Mussa) aravuga ati “Nikinze kuri Allah ngo andinde kuba mu njiji.”]]></translation>
<footnotes></footnotes>
</aya>
<aya number="68">
<translation><![CDATA[Baravuga bati “Dusabire Nyagasani wawe adusobanurire imiterere y’iyo nka.” Aravuga ati “Mu by’ukuri, (Allah) avuze ko ari inka itari ijigija ntibe n’umutavu; ahubwo ibe iri hagati y’izo zombi. Ngaho nimukore ibyo mutegetswe.”]]></translation>
<footnotes></footnotes>
</aya>
<aya number="69">
<translation><![CDATA[Baravuga bati “Dusabire Nyagasani wawe adusobanurire ibara ryayo.” Aravuga ati “Mu by’ ukuri, avuze ko ari inka y’igaju, y’ibara rikeye cyane, ishimisha abayireba.”]]></translation>
<footnotes></footnotes>
</aya>
<aya number="70">
<translation><![CDATA[Baravuga bati “Dusabire Nyagasani wawe adusobanurire iyo ari yo, kuko rwose inka (zimeze zityo ni nyinshi) zaduteye urujijo, kandi mu by’ukuri Allah nabishaka turayimenya.”]]></translation>
<footnotes></footnotes>
</aya>
<aya number="71">
<translation><![CDATA[Aravuga ati “Mu by’ukuri, (Allah) avuze ko ari inka itarigeze ikoreshwa imirimo yo guhinga ndetse no kuhira imyaka; ni inziranenge itagira icyasha.” (Nyuma yo kuyibona), baravuga bati “Noneho uvuze ukuri.” Nuko barayibaga, n’ubwo bari hafi yo kutabikora.]]></translation>
<footnotes></footnotes>
</aya>
<aya number="72">
<translation><![CDATA[(Munibuke) ubwo mwicaga umuntu mukitana bamwana. Ariko Allah yashyize ahagaragara ibyo mwahishaga.]]></translation>
<footnotes></footnotes>
</aya>
<aya number="73">
<translation><![CDATA[Turababwira tuti “(Uwishwe) nimumukubite bimwe mu bice byayo (inka), (babimukubitishije arazuka).” Uko ni ko Allah azura abapfuye, kandi akabereka ibitangaza bye kugira ngo musobanukirwe.]]></translation>
<footnotes></footnotes>
</aya>
<aya number="74">
<translation><![CDATA[Maze nyuma yaho imitima yanyu irinangira imera nk’amabuye, cyangwa se ikomera kurushaho; kuko mu by’ukuri, mu mabuye harimo aturikamo imigezi, hari n’ayandi yiyasa akavamo amazi, ayandi na yo agahanuka kubera gutinya Allah. Kandi Allah ntabwo ayobewe ibyo mukora.]]></translation>
<footnotes></footnotes>
</aya>
<aya number="75">
<translation><![CDATA[Ese (mwe abemera) mwizera ko (abo Bayahudi) bakwemera idini ryanyu, kandi bamwe muri bo (abamenyi babo) barajyaga bumva amagambo ya Allah (Tawurati) bakayahindura (ku bwende) nyuma yo kuyasobanukirwa?]]></translation>
<footnotes></footnotes>
</aya>
<aya number="76">
<translation><![CDATA[Kandi iyo bahuye n’abemeye baravuga bati “Twaremeye” (ko Muhamadi ari Intumwa y’ukuri kandi yahishuwe mu gitabo cyacu cya Tawurati). Nyamara bakwiherera bari bonyine bakabwirana bati “Ese murabaganirira ibyo Allah yabahishuriye (ihanurwa ry’Intumwa Muhamadi muri Tawurati) kugira ngo bazabibashinjishe kwa Nyagasani wanyu? Ese nta bwenge mugira?”]]></translation>
<footnotes></footnotes>
</aya>
<aya number="77">
<translation><![CDATA[Ese bayobewe ko Allah azi ibyo bahisha n’ibyo bagaragaza?]]></translation>
<footnotes></footnotes>
</aya>
<aya number="78">
<translation><![CDATA[No muri bo (Abayahudi) hari abatarize batazi gusoma no kwandika, ntibanamenye igitabo (Tawurati), uretse ukwizera kujyanye n’ibyifuzo bidafite ishingiro; ahubwo barangwa no gukeka gusa.]]></translation>
<footnotes></footnotes>
</aya>
<aya number="79">
<translation><![CDATA[Hagowe ba bandi biyandikira igitabo n’amaboko yabo, nyuma bakavuga bati “Iki giturutse kwa Allah” bagamije kukigurana ikiguzi gito (indonke z’isi), bazabona akaga gakomeye kubera ibyo amaboko yabo yanditse, kandi bazabona akaga gakomeye kubera izo ndonke babona.]]></translation>
<footnotes></footnotes>
</aya>
<aya number="80">
<translation><![CDATA[(Abayisiraheli) baranavuze bati “Umuriro ntuzadukoraho uretse iminsi mbarwa.” Vuga uti “Ese mwagiranye isezerano na Allah atagomba gutatira, cyangwa muvuga ibyo mutazi kuri Allah?”]]></translation>
<footnotes></footnotes>
</aya>
<aya number="81">
<translation><![CDATA[Si ko biri! Ukoze ikibi akaba imbata y’ibyaha bye; abo ni abantu bo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="82">
<translation><![CDATA[Na ba bandi bemeye bakanakora ibikorwa byiza; abo ni abantu bo mu ijuru, bazaribamo ubuziraherezo.]]></translation>
<footnotes></footnotes>
</aya>
<aya number="83">
<translation><![CDATA[Munibuke ubwo twakiraga isezerano rya bene Isiraheli (rigira riti) “Ntimuzasenge ikindi kitari Allah, muzagirire neza ababyeyi bombi, abo mufitanye isano, imfubyi n’abakene, muvugane n’abantu mukoresheje imvugo nziza, muhozeho iswala[1], kandi mutange amaturo. Nuko mutera umugongo (amategeko yacu) munirengagiza (isezerano ryacu) uretse bake muri mwe.”]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="84">
<translation><![CDATA[Munibuke ubwo twakiraga isezerano ryanyu ry’uko mutazamena amaraso (ya bagenzi banyu), ko mutazanameneshanya mu ngo zanyu; maze murabyemera muranabihamya.]]></translation>
<footnotes></footnotes>
</aya>
<aya number="85">
<translation><![CDATA[Nyuma mwe ubwanyu (mubirengaho) muricana, munamenesha bamwe muri mwe mu ngo zabo, munashyigikirana mu kubakorera ubuhemu n’ubugome. N’iyo babagannye barafatiwe ku rugamba mubatangira ingurane zo kubabohora kandi ari ikizira kuri mwe kubamenesha.[1] Ese mwemera bimwe mu gitabo (Tawurati) mugahakana ibindi? Nta kindi gihembo cy’ukora ibyo muri mwe uretse igisebo mu buzima bwo ku isi, ndetse no ku munsi w’imperuka bazashyirwa mu bihano bikomeye cyane. Kandi Allah ntabwo ayobewe ibyo mukora.]]></translation>
<footnotes><![CDATA[[1] I Madina hari amoko abiri ari yo Awusi na Khaziraji, ayo moko yombi mbere y’uko ayoboka Isilamu yahoraga ashyamiranye, Abayahudi bari batuye i Madina baje gucikamo ibice bibiri, bamwe bifatanya n’ubwoko bwa Awusi abandi na bo bifatanya n’ubwoko bwa Khaziraji. Iyo ayo moko yarwanaga Abayahudi bari ku ruhande rumwe bicaga bene wabo bo ku rundi ruhande. Iyo hagiraga Abayahudi bafatwa bunyago mu ntambara ku ruhande rumwe, bene wabo bo ku rundi ruhande babatangiraga ingurane zo kubabohora. Aha niho babwirwa bati “Niba mubohoza imbohe z’Abayahudi kubera gukurikiza Tawurati, kubera iki mwicana mukanameneshanya kandi na byo bibujijwe muri Tawurati?”]]></footnotes>
</aya>
<aya number="86">
<translation><![CDATA[Abo ni bo bahisemo ubuzima bwo ku isi babugurana ubw’imperuka. Ntabwo bazoroherezwa ibihano ndetse nta n’ubwo bazatabarwa.]]></translation>
<footnotes></footnotes>
</aya>
<aya number="87">
<translation><![CDATA[Mu by’ukuri, twahaye Musa igitabo (Tawurati) tunakurikizaho izindi Ntumwa nyuma ye, tunaha Isa (Yesu) mwene Mariyamu (Mariya) ibimenyetso bigaragara, tunamushyigikiza Roho Ntagatifu [Malayika Jibril (Gaburiheli)]. Ese kuki buri uko Intumwa ibazaniye ibyo imitima yanyu itifuza mwibona, maze zimwe mukazihinyura izindi mukazica!?]]></translation>
<footnotes></footnotes>
</aya>
<aya number="88">
<translation><![CDATA[Kandi (Abayahudi ubwo Intumwa Muhamadi yabagezagaho ubutumwa) baravuze bati “Imitima yacu irapfundikiye (iradanangiye ntiyumva amagambo yawe).” Ahubwo Allah yarabavumye kubera ubuhakanyi bwabo, dore ko ibyo bemera ari bike.]]></translation>
<footnotes></footnotes>
</aya>
<aya number="89">
<translation><![CDATA[N’igihe bagerwagaho n’igitabo (Qur’an) giturutse kwa Allah, gishimangira ibyo bafite (ihishurwa ry’ubutumwa bw’Intumwa Muhamadi muri Tawurati, barabihakanye), kandi mbere (yo kuza kw’Intumwa Muhamadi) barabyifashishaga nk’ingabo basaba Allah gutsinda abahakanyi. Ariko bamaze kugerwaho n’ibyo bari baramenye (ubutumwa bwa Muhamadi) barabihakanye. Ku bw’ibyo, umuvumo wa Allah ube ku bahakanyi.]]></translation>
<footnotes></footnotes>
</aya>
<aya number="90">
<translation><![CDATA[Mbega ukuntu ibyo bihitiyemo ubwabo ari bibi, ubwo bahakanaga ibyo Allah yahishuye bitewe n’ishyari ry’uko Allah ahundagaza ibyiza bye ku wo ashaka mu bagaragu be! Ku bw’ibyo, bagezweho n’uburakari bwiyongera ku burakari, kandi abahakanyi bazahanishwa ibihano bisuzuguza.]]></translation>
<footnotes></footnotes>
</aya>
<aya number="91">
<translation><![CDATA[N’iyo babwiwe bati “Nimwemere ibyo Allah yahishuye (ubutumwa bwa Muhamadi)”, baravuga bati “Twemera ibyo twahishuriwe” (binyuze ku Ntumwa zacu); bagahakana ibyahishuwe nyuma (Qur’an) kandi ari ukuri gushimangira ibyo bafite (Tawurati). Babwire (yewe Muhamadi) uti “Niba koko mwari abemera by’ukuri, kuki mbere mwicaga abahanuzi ba Allah?”]]></translation>
<footnotes></footnotes>
</aya>
<aya number="92">
<translation><![CDATA[Kandi mu by’ukuri, Musa yabazaniye ibimenyetso bisobanutse, nyuma mufata akamasa mukagira ikigirwamana mu gihe atari ahari, kandi mwari ababangikanyamana.]]></translation>
<footnotes></footnotes>
</aya>
<aya number="93">
<translation><![CDATA[Munibuke (yemwe bene Isiraheli) ubwo twakiraga isezerano ryanyu (ryo kubahiriza amategeko ya Tawurati, ntimwaryubahiriza), tukanazamura Twuur (umusozi wa Sinayi) hejuru yanyu (tugiye kuwububikaho), (turababwira tuti) “Ngaho nimwakire ibyo twabahaye (Tawurati) mubikomeze, kandi mwumve (munumvire).” Baravuga bati “Twumvise ariko ntitwumviye.” Ku bw’ubuhakanyi bwabo, imitima yabo inyurwa no kugaragira akamasa. Babwire (yewe Muhamadi) uti “Ibyo ukwemera kwanyu kubategeka ni bibi, niba koko muri abemera.”]]></translation>
<footnotes></footnotes>
</aya>
<aya number="94">
<translation><![CDATA[Babwire uti “Niba ubuturo bw’imperuka (Ijuru) buri kwa Allah ari umwihariko wanyu nta bandi bantu (babugenewe), ngaho nimwifuze urupfu niba koko muri abanyakuri.”]]></translation>
<footnotes></footnotes>
</aya>
<aya number="95">
<translation><![CDATA[Ntibazarwifuza na rimwe kubera ibyo amaboko yabo yakoze, kandi Allah azi neza inkozi z’ibibi.]]></translation>
<footnotes></footnotes>
</aya>
<aya number="96">
<translation><![CDATA[Kandi uzasanga (Abayahudi) ari bo bashishikariye ubuzima (bwo ku isi) cyane kurusha abandi bantu ndetse no kurusha ababangikanyamana. Buri wese muri bo yifuza ko yarama imyaka igihumbi, nyamara kurama si byo byamurokora ibihano. Kandi Allah ni Ubona bihebuje ibyo bakora.]]></translation>
<footnotes></footnotes>
</aya>
<aya number="97">
<translation><![CDATA[Vuga (yewe Muhamadi) uti “Uwaba ari umwanzi wa Malayika Jibril (kubera ko ari we wakuzaniye ubutumwa), mu by’ukuri (amenye ko Jibril) yayimanuye (Qur’an) akayishyira mu mutima wawe ku burenganzira bwa Allah, kugira ngo ishimangire ibyayibanjirije (ibitabo), ibe umuyoboro n’inkuru nziza ku bemera.”]]></translation>
<footnotes></footnotes>
</aya>
<aya number="98">
<translation><![CDATA[Uwaba ari umwanzi wa Allah, abamalayika be, Intumwa ze, Jibril na Mikayile (Mika-il), (amenye ko) mu by’ukuri Allah ari umwanzi w’abahakanyi.]]></translation>
<footnotes></footnotes>
</aya>
<aya number="99">
<translation><![CDATA[Kandi mu by’ukuri (yewe Muhamadi), twaguhishuriye ibimenyetso bigaragara. Nta n’ubihakana usibye inkozi z’ibibi.]]></translation>
<footnotes></footnotes>
</aya>
<aya number="100">
<translation><![CDATA[Ese ni kuki (Abayahudi) buri uko batanze isezerano, agatsiko muri bo karyica? Ahubwo abenshi muri bo ntibemera.]]></translation>
<footnotes></footnotes>
</aya>
<aya number="101">
<translation><![CDATA[N’igihe bagerwagaho n’Intumwa (Muhamadi) iturutse kwa Allah, ishimangira ibyo bafite (muri Tawurati), agatsiko mu bahawe igitabo kateraga umugongo igitabo cya Allah (Qur’an) nk’aho nta cyo bazi.]]></translation>
<footnotes></footnotes>
</aya>
<aya number="102">
<translation><![CDATA[Banakurikiye ibyo amashitani yabwiraga (abarozi) ku ngoma ya Sulayimani (Umuhanuzi Salomo), nyamara Sulayimani ntiyigeze aba umuhakanyi (ntiyize kuroga), ariko amashitani yo yabaye amahakanyi, yigisha abantu uburozi n’ibyamanuriwe abamalayika babiri; ari bo Haruta na Maruta i Babil (Babiloni). Kandi (abo bamalayika) nta we bigishaga batabanje kumubwira bati “Mu by’ukuri twe turi ikigeragezo, uramenye ntube umuhakanyi.” Nuko bakabigiraho ibyo bifashisha mu gutanya umugabo n’umugore we, ariko nta n’uwo bashoboraga kugirira nabi babwifashishije bitari ku bushake bwa Allah. Kandi babigiragaho ibibagirira nabi bitanabafitiye akamaro, ndetse bari bazi neza ko ubuhisemo (uburozi) nta mugabane (ibihembo) azagira ku munsi w’imperuka. Kandi ibyo bahisemo (uburozi n’ubuhakanyi) bakabisimbuza (kurokora) roho zabo, ni bibi kuri bo iyo baza kubimenya.]]></translation>
<footnotes></footnotes>
</aya>
<aya number="103">
<translation><![CDATA[Mu by’ukuri, iyo baza kwemera bakanagandukira Imana, ibihembo bituruka kwa Allah byari kuba byiza kuri bo, iyo baza kubimenya.]]></translation>
<footnotes></footnotes>
</aya>
<aya number="104">
<translation><![CDATA[Yemwe abemeye! Ntimukavuge (mubwira Intumwa Muhamadi) muti “Cisha make tukumve (Raa-inaa)”,[1] ahubwo mujye muvuga muti “Twihanganire tubanze dufate ibyo watwigishije (Un’dhwurna)”, ndetse mwumve. Kandi abahakanyi bazahanishwa ibihano bibabaza.]]></translation>
<footnotes><![CDATA[[1] Raa-inaa: Iri jambo risobanura ngo cisha make usome buhoro tukumve. Nyamara mu giheburayo ni ijambo ry’igitutsi, Abayahudi bakaba bararikoresheje bagamije gutuka Intumwa Muhamadi mu rurimi rwabo.]]></footnotes>
</aya>
<aya number="105">
<translation><![CDATA[Abahakanye mu bahawe ibitabo (abayahudi n’abanaswara) ndetse n’ababangikanyamana, ntibifuza ko hari icyiza giturutse kwa Nyagasani wanyu cyabageraho (mwe abemera). Ariko Allah aharira impuhwe ze uwo ashaka, kandi Allah ni We Nyiringabire zihambaye.]]></translation>
<footnotes></footnotes>
</aya>
<aya number="106">
<translation><![CDATA[Ntidusimbuza umurongo (Ayat) cyangwa ngo dutume wibagirana, ahubwo tuzana umwiza (kuri mwe) kuwurusha cyangwa uhwanye na wo. Ese ntuzi ko Allah ari Ushobora byose?]]></translation>
<footnotes></footnotes>
</aya>
<aya number="107">
<translation><![CDATA[Ese (yewe Muhamadi) ntuzi ko Allah afite ubwami bw’ibirere n’ubw’isi? Nta wundi murinzi cyangwa umutabazi mufite utari Allah.]]></translation>
<footnotes></footnotes>
</aya>
<aya number="108">
<translation><![CDATA[Cyangwa se (yemwe abemeye) murashaka kubaza Intumwa yanyu (Muhamadi) nk’uko Musa yabajijwe mbere? N’uhisemo ubuhakanyi aretse ukwemera, rwose aba ayobye inzira igororotse.]]></translation>
<footnotes></footnotes>
</aya>
<aya number="109">
<translation><![CDATA[Abenshi mu bahawe igitabo bifuza ko babahindura mukongera kuba abahakanyi nyuma y’uko mwemeye na nyuma y’uko ukuri (kw’Intumwa Muhamadi) kubagaragariye, kubera ishyari bafite mu mitima yabo. Ku bw’ibyo, nimubabarire munarenzeho kugeza ubwo Allah azazana itegeko rye. Mu by’ukuri, Allah ni Ushobora byose.]]></translation>
<footnotes></footnotes>
</aya>
<aya number="110">
<translation><![CDATA[Munahozeho iswala[1] (muzitunganya uko bikwiye), munatange amaturo, kandi icyiza cyose mwiteganyirije imbere muzagisanga kwa Allah. Mu by’ukuri, Allah ni Ubona bihebuje ibyo mukora.]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="111">
<translation><![CDATA[Baranavuze bati “Ntawe uzinjira mu ijuru uretse uwabaye Umuyahudi cyangwa Umunaswara.” [1] Ibyo ni ibyifuzo byabo. Vuga (yewe Muhamadi) uti “Nimuzane gihamya yanyu niba koko muri abanyakuri.”]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="112">
<translation><![CDATA[Si ko biri! Ahubwo uwiyeguriye Allah akaba n’ukora ibyiza, azabona igihembo cye kwa Nyagasani we, kandi nta bwoba (bw’aho bagiye) ndetse nta n’agahinda (k’ibyo basize) bazagira.]]></translation>
<footnotes></footnotes>
</aya>
<aya number="113">
<translation><![CDATA[Abayahudi kandi baravuze bati “Abanaswara nta shingiro bafite (ntibari mu idini ry’ukuri)”, n’Abanaswara baravuga bati “Abayahudi nta shingiro bafite (ntibari mu idini ry’ukuri)”; nyamara bose basoma igitabo (Tawurati n’Ivanjili). Iyo ni na yo mvugo abatabizi (ababangikanyamana b’Abarabu) bavuze. Allah ni we uzabakiranura ku munsi w’izuka mu byo batumvikanagaho.]]></translation>
<footnotes></footnotes>
</aya>
<aya number="114">
<translation><![CDATA[Ese ni nde muhemu urenze ubuza ko imisigiti ya Allah isingirizwamo izina rye, agaharanira kuyisenya? Abo ntibakwiye kuyinjiramo (kandi nibiba ngombwa ko bayinjiramo, bagomba kuyinjiramo) bafite ubwoba. Bafite igisebo ku isi, kandi ku munsi w’imperuka bazahanishwa ibihano bihambaye.]]></translation>
<footnotes></footnotes>
</aya>
<aya number="115">
<translation><![CDATA[Kandi Uburasirazuba n’Uburengerazuba ni ibya Allah, aho mwakwerekera hose uburanga bwa Allah buba buhari. Mu by’ukuri, Allah ni Nyir’ubwami bwagutse, Umumenyi uhebuje.]]></translation>
<footnotes></footnotes>
</aya>
<aya number="116">
<translation><![CDATA[(Abayahudi, Abanaswara[1] n’ababangikanyamana) baravuze bati “Allah afite umwana.” Ubutagatifu ni ubwe (ntibibaho ko yagira umwana)! Ahubwo ibiri mu birere no mu isi byose ni ibye kandi byose biramwumvira.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="117">
<translation><![CDATA[Ni we Muhanzi w’ibirere n’isi. N’iyo ashaka ikintu, mu by’ukuri arakibwira ati “Ba!” Nuko kikaba.]]></translation>
<footnotes></footnotes>
</aya>
<aya number="118">
<translation><![CDATA[Abadasobanukiwe (mu bahawe igitabo n’abahakanyi b’Abarabu) baravuze bati “Kuki Allah atatwibwirira (ko uri Intumwa ye) cyangwa ngo tugerweho n’igitangaza (gihamya ukuri kwawe)?” Uko ni ko n’abababanjirije bavuze imvugo nk’iyabo. Imitima yabo irasa. Mu by’ukuri, twagaragaje ibitangaza ku bantu bemera badashidikanya.]]></translation>
<footnotes></footnotes>
</aya>
<aya number="119">
<translation><![CDATA[Mu by’ukuri, (yewe Muhamadi) twakohereje (tuguhaye ubutumwa bw’) ukuri (Isilamu), ugeze inkuru nziza (ku bemera Allah), unaburire (abahakanyi), kandi ntuzabazwa iby’abo mu muriro.]]></translation>
<footnotes></footnotes>
</aya>
<aya number="120">
<translation><![CDATA[Kandi Abayahudi n’Abanaswara,[1] ntibazigera bakwishimira keretse ukurikiye inzira yabo. Vuga (yewe Muhamadi) uti “Mu by’ukuri, umuyoboro wa Allah ni wo muyoboro nyawo.” Kandi uramutse ukurikiye irari ryabo nyuma y’uko ubumenyi (ubutumwa) bukugezeho, nta wundi murinzi cyangwa umutabazi wazagira kwa Allah.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="121">
<translation><![CDATA[Abo twahaye igitabo bakagisoma uko kigomba gusomwa ni bo bacyemera (bemera ibyavuzwe muri cyo, bihanura Intumwa Muhamadi). Naho abagihakana ni bo banyagihombo.]]></translation>
<footnotes></footnotes>
</aya>
<aya number="122">
<translation><![CDATA[Yemwe bene Isiraheli! Nimwibuke ingabire zanjye nabahundagajeho, kandi munibuke ko nabarutishije ibindi biremwa (byo ku gihe cyanyu).]]></translation>
<footnotes></footnotes>
</aya>
<aya number="123">
<translation><![CDATA[Munatinye umunsi umuntu atazagira icyo amarira undi, maze ingurane ye (yo kwigura) ntiyakirwe, ubuvugizi bwe ntibugire icyo bumumarira, ndetse nta n’ubwo bazatabarwa.]]></translation>
<footnotes></footnotes>
</aya>
<aya number="124">
<translation><![CDATA[Unibuke ubwo Nyagasani wa Aburahamu yamugeragereshaga amategeko, akayubahiriza. (Nyagasani) aravuga ati “Mu by’ukuri, ngiye kukugira umuyobozi w’abantu.” (Aburahamu) aravuga ati “No mu rubyaro rwanjye?” (Nyagasani) aravuga ati “(Ni byo, ariko) isezerano ryanjye ntirizagera ku nkozi z’ibibi.”]]></translation>
<footnotes></footnotes>
</aya>
<aya number="125">
<translation><![CDATA[Unibuke ubwo ingoro ya (Al Ka’abat) twayigiraga ahantu h’ihuriro n’amahoro ku bantu. Kandi tunabategeka ko aho Aburahamu yahagararaga (Maqam Ibrahim)[1] muhagira ahantu ho gusengera. Tunategeka Aburahamu na Isimayili (tugira tuti) “Musukure ingoro yanjye mubigiriye abayizenguruka (bakora umutambagiro), abahakorera umwiherero (Itikafu), ndetse n’abunama n’abubama (basali).]]></translation>
<footnotes><![CDATA[[1] Maqam Ibrahim: Ni ibuye Aburahamu yahagararagaho yubaka Al Ka’abat, na n’ubu haracyari ibimenyetso by’ibirenge bye.]]></footnotes>
</aya>
<aya number="126">
<translation><![CDATA[Unibuke ubwo Aburahamu yavugaga ati “Nyagasani wanjye! Uyu murwa (wa Maka) wugire ahantu h’amahoro, uhe amafunguro agizwe n’imbuto abawutuye muri bo; bemera Allah n’umunsi w’imperuka.” (Nyagasani) aravuga ati “Naho uzahakana, nzamushimisha by’igihe gito (ku isi), hanyuma (ku munsi w’imperuka) muhirikire mu bihano by’umuriro, kandi (umuriro) ni wo shyikiro ribi!]]></translation>
<footnotes></footnotes>
</aya>
<aya number="127">
<translation><![CDATA[Unibuke ubwo Aburahamu na Ismail bazamuraga imisingi y’ingoro (Al Ka’abat), (bagira bati) “Nyagasani wacu! Twakirire (ibikorwa n’ubusabe byacu), mu by’ukuri, wowe uri Uwumva bihebuje, Umumenyi uhebuje.”]]></translation>
<footnotes></footnotes>
</aya>
<aya number="128">
<translation><![CDATA[Nyagasani wacu! Unatugire abakwicishaho bugufi, ndetse no mu rubyaro rwacu hazabemo umuryango (Umat) ukwicishaho bugufi, utugaragarize imigenzo yacu (tuzagenderaho mu kukugaragira), kandi wakire ukwicuza kwacu. Mu by’ukuri, ni wowe Uwakira ukwicuza, Nyirimbabazi.]]></translation>
<footnotes></footnotes>
</aya>
<aya number="129">
<translation><![CDATA[Nyagasani wacu! Uzanaboherezemo Intumwa ibakomokamo, ibasomera amagambo yawe, inabigishe igitabo (Qur’an) n’ubushishozi (imigenzo y’Intumwa n’amategeko y’idini) kandi ibeze (ibakura mu ibangikanyamana n’imico mibi). Mu by’ukuri, ni wowe Nyiricyubahiro gihebuje, Nyirubugenge buhambaye.]]></translation>
<footnotes></footnotes>
</aya>
<aya number="130">
<translation><![CDATA[Ni nde wakwanga idini rya Aburahamu (Isilamu) uretse uwigize injiji? Mu by’ukuri, twamuhisemo ku isi (ngo abe Intumwa n’Umuhanuzi) kandi ku mperuka azaba mu ntungane.]]></translation>
<footnotes></footnotes>
</aya>
<aya number="131">
<translation><![CDATA[Ibuka ubwo Nyagasani we yamubwiraga ati "Icishe bugufi.” Aravuga ati "Nicishije bugufi kuri Nyagasani w’ibiremwa byose.”]]></translation>
<footnotes></footnotes>
</aya>
<aya number="132">
<translation><![CDATA[Nuko Aburahamu (iryo dini) ariraga urubyaro rwe ndetse na Yakobo biba uko, (agira ati) “Bana banjye! Mu by’ukuri, Allah yabahitiyemo idini, bityo muramenye ntimuzapfe mutari Abayisilamu.”]]></translation>
<footnotes></footnotes>
</aya>
<aya number="133">
<translation><![CDATA[Ese mwari muhari igihe Yakobo yari ageze mu bihe bye bya nyuma, maze akabwira abana be ati “Ese muzasenga nde nyuma yanjye? Baravuga bati “Tuzasenga Imana yawe ari na yo Mana y’abakurambere bawe: Ibrahimu, Ismail na Is’haq. Imana imwe kandi ni na yo twicishaho bugufi.”]]></translation>
<footnotes></footnotes>
</aya>
<aya number="134">
<translation><![CDATA[Uwo ni umuryango (Umat) wahise; ufite ibyo wakoze namwe mufite ibyo mwakoze (buri wese azahemberwa ibyo yakoze), kandi ntimuzabazwa ibyo bakoraga.]]></translation>
<footnotes></footnotes>
</aya>
<aya number="135">
<translation><![CDATA[Baranavuze bati “Nimube Abayahudi (Abayahudi babwira abakurikiye Intumwa Muhamadi)! Cyangwa Abanaswara[1] (Abanaswara babwira abakurikiye Intumwa Muhamadi) ni bwo muzayoboka!” Vuga (yewe Muhamadi) uti “Ahubwo (ukuyoboka nyako ni ugukurikira) idini ritunganye rya Aburahamu (Ibrahim) (ritabangikanya Imana), kandi ntiyari mu babangikanyamana.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="136">
<translation><![CDATA[(Yemwe Bayisilamu) muvuge muti “Twemeye Allah n’ibyo twahishuriwe, n’ibyahishuriwe Aburahamu (Ibrahimu), Ishimayeli (Ismail), Isaka (Is’haq), Yakobo (Yaqub) n’urubyaro rwe, ibyahishuriwe Musa, ibyahishuriwe Yesu (Issa) ndetse n’ibyahishuriwe abahanuzi biturutse kwa Nyagasani wabo. Nta n’umwe tuvangura muri bo kandi ni We twicishaho bugufi.”]]></translation>
<footnotes></footnotes>
</aya>
<aya number="137">
<translation><![CDATA[Bityo nibemera nk’ibyo mwemeye bazaba bayobotse, ariko nibabitera umugongo, bazaba bari mu macakubiri. Allah azabagutsindira kandi ni na We Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="138">
<translation><![CDATA[(Dukurikira) kamere ndemano (idini) ya Allah. Ni iyihe kamere ndemano yaruta iya Allah (yaremanye abantu)? Ni na we twe tugaragira.]]></translation>
<footnotes></footnotes>
</aya>
<aya number="139">
<translation><![CDATA[Vuga (yewe Muhamadi) uti “Ese muratugisha impaka kuri Allah kandi ari we Nyagasani wacu akaba na Nyagasani wanyu? Kandi dufite ibikorwa byacu namwe mukagira ibyanyu, ndetse ni na We twiyegurira.]]></translation>
<footnotes></footnotes>
</aya>
<aya number="140">
<translation><![CDATA[Cyangwa muvuga ko mu by’ukuri, Ibrahim, Ismail, Is’haq, Yaqub n’urubyaro rwe bari Abayahudi cyangwa Abanaswara?[1] Vuga (yewe Muhamadi) uti “Ese ni mwe mubizi cyane cyangwa ni Allah (ubizi kubarusha)?” Ni nde muhemu kurusha uhisha ubuhamya afite (buri mu gitabo cye) buturuka kwa Allah? Kandi Allah ntabwo ayobewe ibyo mukora.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="141">
<translation><![CDATA[Uwo ni umuryango (Umat) wahise; ufite ibyo wakoze namwe mufite ibyo mwakoze (buri wese azahemberwa ibyo yakoze). Kandi ntimuzabazwa ibyo bakoraga.]]></translation>
<footnotes></footnotes>
</aya>
<aya number="142">
<translation><![CDATA[Bamwe mu bantu badafite ubwenge bazavuga bati “Ni iki cyateye (Abayisilamu) kureka icyerekezo cyabo (Qibla) [1] bari basanzwe berekeramo basenga?” Vuga uti “Uburasirazuba n’Uburengerazuba ni ubwa Allah; ayobora uwo ashaka mu nzira igororotse.”]]></translation>
<footnotes><![CDATA[[1] Qibla: Ni icyerekezo Abayisilamu berekeramo basali. Mu gihe cya mbere berekeraga i Yeruzalemu nyuma yaho Allah abategeka guhindura bakajya basali berekeye ku ngoro ya Al Ka’aba i Maka. Ibyo byabaye mu mwaka wa kabiri nyuma y’uko Intumwa Muhamadi yimukiye i Madina.]]></footnotes>
</aya>
<aya number="143">
<translation><![CDATA[Ni nk’uko twabagize umuryango (Umat) wo hagati (ushyira mu gaciro) kugira ngo muzabe abahamya b’abantu (ku munsi w’imperuka ko Intumwa zabo zabagejejeho ubutumwa) ndetse n’Intumwa (Muhamadi) ikazaba umuhamya wanyu. Kandi nta kindi cyatumye tuguha icyerekezo werekeragamo mbere (nyuma tukagihindura) uretse ko byari ukugira ngo tumenye ukurikira Intumwa by’ukuri n’utera umugongo (ukuri) akigomeka. Kandi byari bigoye (guhindura icyerekezo mu isengesho) uretse ku bo Allah yayoboye. Kandi Allah ntiyari kugira ukwemera kwanyu (iswala mwakoze mbere mwerekeye i Yeruzalemu) imfabusa. Mu by’ukuri, Allah ku bantu ni Nyiribambe, Nyirimbabazi.]]></translation>
<footnotes></footnotes>
</aya>
<aya number="144">
<translation><![CDATA[Mu by’ukuri, tubona uburanga bwawe buhora bwerekera hirya no hino mu kirere. Rwose turakwerekeza mu cyerekezo wishimiye. Ngaho erekeza uburanga bwawe ku Musigiti Mutagatifu (Al Ka’abat) n’aho muzaba muri hose mujye muwerekezaho uburanga bwanyu. Kandi mu by’ukuri, abahawe igitabo (Abayahudi n’Abanaswara) bazi neza ko (kwerekera kuri Al Ka’abat) ari ukuri guturuka kwa Nyagasani wabo (kuri mu bitabo byabo), kandi Allah ntabwo ayobewe ibyo bakora.]]></translation>
<footnotes></footnotes>
</aya>
<aya number="145">
<translation><![CDATA[Rwose (yewe Muhamadi) n’ubwo abahawe igitabo wabazanira buri kimenyetso (kigaragaza ko kwerekera kuri Al Ka’abat ari itegeko rya Allah), ntibakurikira icyerekezo cyawe, kandi nawe ntiwakurikira icyerekezo cyabo, ndetse na bamwe muri bo ntibakurikira icyerekezo cy’abandi. Rwose nunakurikira irari ryabo nyuma y’uko ugerwaho n’ubumenyi, ni ukuri uzaba ubaye umwe mu nkozi z’ibibi.]]></translation>
<footnotes></footnotes>
</aya>
<aya number="146">
<translation><![CDATA[Abo twahaye igitabo baramuzi (Muhamadi n’ibigwi bye) nk’uko bazi abana babo. Ndetse mu by’ukuri, bamwe muri bo bahisha ukuri kandi bakuzi.]]></translation>
<footnotes></footnotes>
</aya>
<aya number="147">
<translation><![CDATA[Ukuri nyako ni uguturutse kwa Nyagasani wawe, ku bw’ibyo ntukabe mu bashidikanya.]]></translation>
<footnotes></footnotes>
</aya>
<aya number="148">
<translation><![CDATA[Na buri bantu bafite icyerekezo berekeramo (basali), ngaho nimurushanwe mu gukora ibyiza, kandi aho muzaba muri hose Allah azabahuriza hamwe mwese (ku munsi w’imperuka). Mu by’ukuri, Allah ni Ushobora byose.]]></translation>
<footnotes></footnotes>
</aya>
<aya number="149">
<translation><![CDATA[Kandi aho uzajya hose (ugashaka gusali) ujye werekeza uburanga bwawe ku Musigiti Mutagatifu (Al Ka’abat). Mu by’ukuri, (kuwerekeraho) ni ukuri guturutse kwa Nyagasani wawe. Kandi Allah ntabwo ayobewe ibyo mukora.]]></translation>
<footnotes></footnotes>
</aya>
<aya number="150">
<translation><![CDATA[Kandi n’aho uzajya hose (ugashaka gusali) ujye werekeza uburanga bwawe ku Musigiti Mutagatifu (Al Ka’aba). N’aho muzaba muri hose (mugashaka kugaragira) mujye muwerekezaho uburanga bwanyu, kugira ngo abantu batazabagiraho urwitwazo, uretse abakora ibibi muri bo (bazahora mu mpaka). Bityo ntimuzabatinye ahubwo mujye mutinya njye; kugira ngo mbahundagazeho inema zanjye no kugira ngo muyoboke.]]></translation>
<footnotes></footnotes>
</aya>
<aya number="151">
<translation><![CDATA[Ni na ko twaboherejemo Intumwa ibakomokamo, ibasomera imirongo yacu (Qur’an), ibeza (imitima), ibigisha igitabo (Qur’an) n’ubushishozi (imigenzo y’Intumwa n’amategeko y’idini), ndetse ikanabigisha ibyo mutari muzi.]]></translation>
<footnotes></footnotes>
</aya>
<aya number="152">
<translation><![CDATA[Ngaho nimunyibuke (munsingiza); nanjye nzabibuka (nzabazirikana). Kandi munshimire ntimuzampakane.]]></translation>
<footnotes></footnotes>
</aya>
<aya number="153">
<translation><![CDATA[Yemwe abemeye! Nimwifashishe ukwihangana n’iswala.[1] Mu by’ukuri, Allah ari kumwe n’abihangana (abatera inkunga ndetse anabafasha gutunganirwa).]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="154">
<translation><![CDATA[Kandi ntimukavuge ko abishwe baguye mu rugamba rwo guharanira inzira ya Allah bapfuye, ahubwo ni bazima [1] nyamara mwe ntimubyiyumvisha.]]></translation>
<footnotes><![CDATA[[1] Ubuzima buvugwa aha ni ubuzima bwa Roho y’uwapfuye mu nzira ya Allah, iyo roho ikomeza kubaho mu byishimo.]]></footnotes>
</aya>
<aya number="155">
<translation><![CDATA[Rwose tuzabagerageza dukoresheje kubateza ubwoba, inzara, kugabanuka kw’imitungo, gupfusha abantu no kurumbya imyaka. Ngaho ha inkuru nziza abihangana.]]></translation>
<footnotes></footnotes>
</aya>
<aya number="156">
<translation><![CDATA[Ba bandi igihe bahuye n’ibyago bavuga bati “Mu by’ukuri, turi aba Allah kandi iwe ni ho tuzasubira.”]]></translation>
<footnotes></footnotes>
</aya>
<aya number="157">
<translation><![CDATA[Abo bafite imigisha, impuhwe ndetse n’imbabazi bituruka kwa Nyagasani wabo, kandi ni na bo bayobotse.]]></translation>
<footnotes></footnotes>
</aya>
<aya number="158">
<translation><![CDATA[Mu by’ukuri (imisozi ya) Swafa na Maruwa[1] ni bimwe mu bimenyetso bya Allah. Bityo uzakora umutambagiro mutagatifu wa Hija[2] cyangwa Umura[3] kuri iyo nzu (Al Kabat), nta cyo bitwaye kuri we kuyitambagira yombi (iyo misozi ya Swafa na Maruwa). N’uzakora ibyiza ku bushake bwe (amenye ko) Allah ari Ushima, Umumenyi uhebuje.]]></translation>
<footnotes><![CDATA[[1] Swafa na Maruwa: Ni imisozi ibiri yegeranye n’umusigiti mutagatifu wa Maka. 
[2] Hija: Ni umutambagiro mutagatifu ku ngoro (Al Kaabat) ya Allah iri i Maka, ukahakora ibikorwa n’amagambo runaka hagamijwe kwiyegereza Allah mu gihe cyagenwe. 
[3] Umurat: Ni ugusura ingoro ya Al Kaaba mu gihe icyo ari cyo cyose ukora ibikorwa byagenwe byo kwiyegereza Allah.]]></footnotes>
</aya>
<aya number="159">
<translation><![CDATA[Mu by’ukuri ba bandi bahisha ibimenyetso bigaragara ndetse n’umuyoboro twahishuye, nyuma y’uko tubigaragarije abantu mu gitabo, abo Allah arabavuma ndetse n’abavuma bose bakabasabira imivumo.]]></translation>
<footnotes></footnotes>
</aya>
<aya number="160">
<translation><![CDATA[Uretse abicujije bagakora ibikorwa byiza kandi bakagaragaza (ibyo bari barahishe); abo ni bo nakirira ukwicuza kwabo. Ni Nanjye Uwakira ukwicuza, Nyirimbabazi.]]></translation>
<footnotes></footnotes>
</aya>
<aya number="161">
<translation><![CDATA[Mu by’ukuri, abahakanye bakanapfa ari abahakanyi, abo umuvumo wa Allah ubariho, uw’abamalayika, ndetse n’uw’abantu bose.]]></translation>
<footnotes></footnotes>
</aya>
<aya number="162">
<translation><![CDATA[Bazawubamo ubuziraherezo, ntibazoroherezwa ibihano ndetse nta n’ubwo bazahabwa agahenge.]]></translation>
<footnotes></footnotes>
</aya>
<aya number="163">
<translation><![CDATA[Kandi Imana yanyu ni Imana imwe, nta yindi mana ikwiye gusengwa uretse yo, Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="164">
<translation><![CDATA[Mu by’ukuri, mu iremwa ry’ibirere n’isi, kubisikana kw’ijoro n’amanywa, amato agenda mu nyanja mu bifitiye abantu akamaro, amazi Allah amanura mu kirere (imvura) nuko akayahesha isi ubuzima nyuma yo gupfa (gukakara) kwayo, akanayikwizamo inyamaswa z’amoko yose, n’ihindagurika ry’imiyaga n’ibicu bigenzwa hagati y’ikirere n’isi; rwose ibyo ni ibimenyetso (bigaragaza ubumwe bw’Imana, ubushobozi n’ingabire byayo) ku bantu bafite ubwenge.]]></translation>
<footnotes></footnotes>
</aya>
<aya number="165">
<translation><![CDATA[No mu bantu hari abishyiriraho ibigirwamana mu cyimbo cya Allah, bakabikunda urukundo nk’urwo bakunda Allah. Nyamara abemera bakunda Allah kurushaho. Kandi abakoze ibibi (imitima yabo babangikanya Allah) iyo baza kumenya -ubwo bazaba babona ibihano (ku munsi w’imperuka)- ko imbaraga zose ari iza Allah kandi ko mu by’ukuri, Allah ari Nyiribihano bikaze (ntibari kubangikanya Allah).]]></translation>
<footnotes></footnotes>
</aya>
<aya number="166">
<translation><![CDATA[Ubwo abakurikiwe bazihakana ababakurikiye (mu kubangikanya Allah), nibamara kubona ibihano, ibyabahuzaga bizavaho.]]></translation>
<footnotes></footnotes>
</aya>
<aya number="167">
<translation><![CDATA[Na ba bandi bakurikiye (ababayobeje) bazavuga bati “Iyaba twari dufite uko twagaruka (ku isi) maze ngo tubihakane nk’uko na bo batwihakanye.” Nguko uko Allah azabereka ibikorwa byabo bibe agahinda kuri bo (ndetse no kwicuza), kandi ntibazava mu muriro.]]></translation>
<footnotes></footnotes>
</aya>
<aya number="168">
<translation><![CDATA[Yemwe bantu! Nimurye mu biri ku isi byaziruwe kandi byiza, ntimuzanakurikire inzira za Shitani. Mu by’ukuri, yo ni umwanzi wanyu ugaragara.]]></translation>
<footnotes></footnotes>
</aya>
<aya number="169">
<translation><![CDATA[Mu by’ukuri, ibategeka ibibi, ibikozasoni no guhimbira Allah ibyo mutazi.]]></translation>
<footnotes></footnotes>
</aya>
<aya number="170">
<translation><![CDATA[N’iyo babwiwe bati “Nimukurikire ibyo Allah yahishuye”, baravuga bati “Ahubwo dukurikira ibyo twasanganye abakurambere bacu.” Ese n’ubwo abakurambere babo nta cyo baba bari bazi cyangwa bataranayobotse (bari kubakurikira)?]]></translation>
<footnotes></footnotes>
</aya>
<aya number="171">
<translation><![CDATA[N’urugero rwa ba bandi bahakanye ni nk’urw’ukabukira (inyamaswa) zitumva uretse (kumva) urusaku n’urwamo gusa. (Abo bameze) nk’abatumva, abatavuga ndetse n’abatabona, rwose abo nta bwenge bagira (bwo gukora ibibafitiye umumaro).]]></translation>
<footnotes></footnotes>
</aya>
<aya number="172">
<translation><![CDATA[Yemwe abemeye! Murye mu byiza twabafunguriye kandi mushimire Allah niba koko ari We wenyine musenga.]]></translation>
<footnotes></footnotes>
</aya>
<aya number="173">
<translation><![CDATA[Mu by’ukuri, (Allah) yabaziririje (kurya) icyipfushije, ikiremve, inyama y’ingurube n’icyabagiwe ibitari Allah (mu mihango y’ibangikanyamana). Ariko uzasumbirizwa (kubera inzara, akarya kuri ibyo) atari ukwigomeka cyangwa kurengera, nta cyaha afite. Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="174">
<translation><![CDATA[Mu by’ukuri, ba bandi bahisha ibyo Allah yahishuye mu gitabo, maze bakabigurana igiciro gito, abo nta kindi bashyira mu nda zabo usibye umuriro, kandi ku munsi w’imperuka ntabwo Allah azabavugisha, nta n’ubwo azabeza (ibyaha), ndetse bazahanishwa ibihano bibabaza.]]></translation>
<footnotes></footnotes>
</aya>
<aya number="175">
<translation><![CDATA[Abo ni bo bahisemo kuyoba babisimbuza kuyoboka, n’ibihano babisimbuza kubabarirwa ibyaha. No ne se ni iki kizabashoboza kwihanganira umuriro?]]></translation>
<footnotes></footnotes>
</aya>
<aya number="176">
<translation><![CDATA[Ibyo (bihano) ni ukubera ko Allah yahishuye igitabo gikubiyemo ukuri (bakagihakana). Rwose abataravuze rumwe ku gitabo, bari mu mpaka n’ubushyamirane biri kure (y’ukuri).]]></translation>
<footnotes></footnotes>
</aya>
<aya number="177">
<translation><![CDATA[Ibikorwa byiza ntabwo ari ukwerekeza gusa uburanga bwanyu ahagana iburasirazuba n’iburengerazuba (musali); ahubwo ukora ibyiza ni uwemera Allah, umunsi w’imperuka, abamalayika, ibitabo n’abahanuzi; akanatanga umutungo we mu nzira nziza kandi na we awukunze, afasha abo bafitanye isano, imfubyi, abakene, abari ku rugendo (bashiriwe) n’abasaba gufashwa, akabohoza abacakara, agahozaho iswala[1] (anazitunganya uko bikwiye), agatanga amaturo; abuzuza isezerano ryabo igihe basezeranye, abihanganira ubukene, uburwayi ndetse n’igihe urugamba rwakomeye. Abo ni bo bemeye by’ukuri, kandi ni na bo batinyamana (bya nyabyo).]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="178">
<translation><![CDATA[Yemwe abemeye! Mwategetswe guhorera abishwe; [1] uwigenga agahorerwa uwigenga, umucakara agahorerwa umucakara n’umuntu w’igitsina gore agahorerwa undi w’igitsina gore. Ariko uwagira icyo ababarirwaho n’umuvandimwe we,[2] (uwiciwe) azayikurikirane mu buryo bwiza, kandi (uwishe) na we azayitange ku neza. Uko ni ukoroherezwa n’impuhwe biturutse kwa Nyagasani wanyu. Uzarengera nyuma y’ibyo (agahora nyuma yo gutanga imbabazi no kwakira impozamarira), azahanishwa ibihano bibabaza.]]></translation>
<footnotes><![CDATA[[1] Guhora muri Isilamu (Qiswaasw) bisobanura guhanisha umuntu igihano gisa kandi kinahwanye n’ubugome yakoreye undi, hakurikijwe amategeko ya Isilamu, kandi bikanyura mu nzira y’ubutabera. 
[2] Uyu murongo uragaragaza ko hari ubwo hagati mu bantu habaho icyaha cyo kwica ubusanzwe igihano cyacyo ari uko uwishe nawe yicwa mu buryo yishemo, ariko hari ubwo habaho gutanga imbabazi ku wishe, icyo gihe rero iyo uhagarariye uwishwe ababariye uwishe ntiyihorere ahubwo akaka impozamarira, azazikurikirane ku neza, n’usabwa kuzishyura azitange mu buryo bwiza. Ikindi uyu murongo uratugaragariza ko Allah yise uwishe umuvandimwe w’uwishwe mu kwemera, bigaragaza ko icyaha gikuru icyo ari cyo cyose kitari ibangikanyamana muri Isilamu, kitagira uwagikoze umuhakanyi.]]></footnotes>
</aya>
<aya number="179">
<translation><![CDATA[Kandi yemwe abafite ubwenge, kubahiriza itegeko ryo guhora, bibaha ubuzima (ubuzima burabungabungwa bikanatuma abantu batinya kwica). Ibyo ni ukugira ngo mugandukire (Allah).]]></translation>
<footnotes></footnotes>
</aya>
<aya number="180">
<translation><![CDATA[Mwategetswe ko igihe umwe muri mwe abona yegereje urupfu kandi hari umutungo afite, ajye atanga irage ku babyeyi[1] no ku bo bafitanye isano ya hafi mu buryo bwiza. (Ibyo) ni ngombwa ku batinya (Allah).]]></translation>
<footnotes><![CDATA[[1] Uyu murongo utegeka ugiye gupfa gutanga irage ku babyeyi, wahishuwe mbere y’indi mirongo yo muri Qur’ani igena ibijyanye n’izungura. Nyuma y’aho imirongo y’izungura ihishuriwe yasimbuye itegeko ry’irage ku babyeyi n’abandi bagenerwa umugabane mu izungura, ariko irage risigaraho ku bafitanye isano n’uwatanze irage batagenewe umugabane mu izungura.]]></footnotes>
</aya>
<aya number="181">
<translation><![CDATA[N’uzarihindura (irage) nyuma yo kuryumva, rwose icyaha kizaba ku barihindura. Mu by’ukuri, Allah ni Uwumva bihebuje, Umumenyi wa byose.]]></translation>
<footnotes></footnotes>
</aya>
<aya number="182">
<translation><![CDATA[Ariko uzabona uraga abogamye (abigendereye cyangwa atabigendereye), agakosora irage (kugira ngo rikurikize amategeko ya Allah) nta cyaha azaba afite. Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="183">
<translation><![CDATA[Yemwe abemeye! Mwategetswe gusiba nk’uko byari byarategetswe abababanjirije, kugira ngo mugandukire Allah.]]></translation>
<footnotes></footnotes>
</aya>
<aya number="184">
<translation><![CDATA[(Icyo gisibo) ni iminsi ibaze. Bityo, uzaba arwaye muri mwe cyangwa ari ku rugendo (ntashobore gusiba, akarya), azuzuze umubare (w’iminsi atasibye) mu yindi minsi. Naho ku batagishoboye gusiba (abasaza n’abarwaye indwara za karande), bazatange incungu yo kugaburira umukene. N’uzatanga ikirenzeho ku bushake bwe, ibyo ni byiza kuri we. Kandi gusiba ni byo byiza kuri mwe iyaba mwari mubizi.]]></translation>
<footnotes></footnotes>
</aya>
<aya number="185">
<translation><![CDATA[Ukwezi kwa Ramadhani ni ko kwamanuwemo Qur’an, (kugira ngo ibe) umuyoboro ku bantu n’ibimenyetso bigaragara by’umuyoboro (wa Allah) binatandukanya ukuri n’ikinyoma. Ku bw’ibyo, muri mwe uwo uko kwezi kuzasanga azagusibe. N’uzaba arwaye cyangwa ari ku rugendo (gusiba bikamugora, azarye) maze azuzuze umubare (w’iminsi atasibye) mu yindi minsi. Allah abahitiramo ibyoroshye ntabwo abahitiramo ibibagoye. Bityo nimwuzuze umubare (w’iminsi y’igisibo), kandi mukuze Allah kuko yabayoboye kugira ngo mushimire.]]></translation>
<footnotes></footnotes>
</aya>
<aya number="186">
<translation><![CDATA[Kandi abagaragu banjye nibagira icyo bakumbazaho (yewe Muhamadi), (uzabasubize uti) mu by’ukuri njye ndi hafi yabo, nsubiza ubusabe bw’usaba igihe ansabye. Bityo, nibanyumvire bananyizere kugira ngo bayoboke.]]></translation>
<footnotes></footnotes>
</aya>
<aya number="187">
<translation><![CDATA[Muziruriwe kugirana imibonano mpuzabitsina n’abagore banyu mu ijoro ry’igisibo; bo ni umwambaro wanyu namwe mukaba umwambaro wabo. Allah yari azi neza ko mwajyaga mwihemukira (murenga ku itegeko mukabonana na bo mwiyibye), nuko yakira ukwicuza kwanyu (aranaborohereza). Ngaho ubu nimujye mubonana na bo munashake ibyo Allah yabageneye (urubyaro). Kandi mujye murya munanywe kugeza igihe mubasha gutandukanya umucyo w’amanywa n’umwijima w’ijoro igihe umuseke utambitse. Maze mwuzuze igisibo kugeza izuba rirenze. Ntimukabonane na bo mu gihe muri mu mwiherero wo kwiyegereza Imana (Itikafu) mu misigiti. Izo ni imbago za Allah ntimuzazegere. Uko ni ko Allah asobanuririra abantu amagambo ye kugira ngo bamugandukire.]]></translation>
<footnotes></footnotes>
</aya>
<aya number="188">
<translation><![CDATA[Kandi ntimukarye imitungo ya bagenzi banyu mu buryo butemewe (nka ruswa, urusimbi, amahugu...), munayitangaho ruswa mu bacamanza kugira ngo (mubone uko) murya imwe mu mitungo y’abantu mu mahugu kandi mubizi (ko ari ikizira).]]></translation>
<footnotes></footnotes>
</aya>
<aya number="189">
<translation><![CDATA[Barakubaza (yewe Muhamadi) ku byerekeye imboneko z’ukwezi? Vuga uti “Ni ingengabihe ifasha abantu (kumenya gahunda z’ibikorwa) n’ibihe by’umutambagiro mutagatifu.” Kandi si byiza kwinjira mu mazu munyuze mu byanzu.[1] Ariko ukora ibyiza ni utinya Allah. Ahubwo mujye mwinjira mu mazu munyuze mu miryango yayo, munatinye Allah kugira ngo mukiranuke.]]></translation>
<footnotes><![CDATA[[1] Mbere ya Isilamu, abakoraga umutambagiro iyo babaga bamaze kwambara imyenda yabugenewe (Ihiramu), ntabwo bashoboraga kongera kwinjira mu mazu mbere yo gusoza igikorwa cy’umutambagiro. Iyo byabaga ngombwa ko bayinjiramo, bahitagamo kunyura mu zindi nzira batanyuze mu muryango.]]></footnotes>
</aya>
<aya number="190">
<translation><![CDATA[Kandi murwane mu nzira ya Allah murwanya ba bandi babarwanya, ariko ntimuzarengere (ngo murwanye abatabarwanya). Mu by’ukuri, Allah ntakunda abarengera.]]></translation>
<footnotes></footnotes>
</aya>
<aya number="191">
<translation><![CDATA[Kandi (ababateye) mu bice aho mubasanze hose, munabirukane mu byanyu babameneshejemo (i Maka), kubera ko ibangikanyamana ryabo no kubagirira urwango (Fitina) ari byo bibi kurusha kwica. Ntimuzanabarwanyirize mu musigiti mutagatifu (Al Kabat) keretse ari bo bababanje, ariko nibawubarwanyirizamo muzabice. Icyo ni cyo gihembo cy’abahakanyi.]]></translation>
<footnotes></footnotes>
</aya>
<aya number="192">
<translation><![CDATA[Ariko nibahagarika (kubarwanya), mu by’ukuri (bamenye ko) Allah ari Ubabarira ibyaha, Nyirimpuhwe (azabababarira).]]></translation>
<footnotes></footnotes>
</aya>
<aya number="193">
<translation><![CDATA[Munabarwanye (ba bandi babarwanya) kugeza ubwo nta toteza (nta rwango bazongera kubagirira (mwebwe abayisilamu), maze idini ryo kugaragira Imana imwe Allah ribe ari ryo riganza. Ariko nibahagarika (kubagirira nabi), icyo gihe nta rwango namba (mugomba kubagirira) usibye abagizi ba nabi (muri bo).]]></translation>
<footnotes></footnotes>
</aya>
<aya number="194">
<translation><![CDATA[Ukwezi gutagatifu guhorwa ukwezi gutagatifu,[1] n’ibiziririjwe byose birahorerwa (iyo byavogerewe ubusugire bwabyo). Bityo, uzabagirira nabi namwe muzamwiture inabi nk’iyo yabagiriye. Kandi mugandukire Allah munamenye ko mu by’ukuri Allah ari kumwe n’abamutinya.]]></translation>
<footnotes><![CDATA[[1] Amezi matagatifu hakurikijwe Kalendari ya Kisilamu ni “Ukwezi kwa karindwi (Rajabu), ukwa cumi na kumwe (Dhul Qaada), ukwa cumi n’abiri (Dhul Hija) n’ukwa mbere (Muharamu).]]></footnotes>
</aya>
<aya number="195">
<translation><![CDATA[Munatange mu nzira ya Allah, ariko ntimugashyire ubuzima bwanyu mu kaga. Munakore ibyiza, mu by’ukuri Allah akunda abakora ibyiza.]]></translation>
<footnotes></footnotes>
</aya>
<aya number="196">
<translation><![CDATA[Kandi mutunganye umutambagiro mutagatifu wa Hija na Umura[1] kubera Allah; Ariko nihabaho impamvu ituma mutabikomeza (mwari mwabitangiye), muzatange igitambo kiboroheye. Kandi ntimukogoshe imisatsi yanyu kugeza igihe itungo ry’igitambo rigereye aho ribagirwa. Ariko uzaba arwaye muri mwe cyangwa afite ikimubangamiye ku mutwe we (gituma yogosha umusatsi), agomba gutanga incungu yo gusiba, ituro cyangwa se kubaga itungo. N’igihe muzaba mutekanye, uzaba arangije gukora umutambagiro mutagatifu wa Umura yaziruriwe ibyari biziririjwe kuri we mu gihe ategereje gukora umutambagiro mutagatifu wa Hija, azatange igitambo kimworoheye, naho utazakibona azasibe iminsi itatu akiri mu mutambagiro mutagatifu wa Hija n’iminsi irindwi igihe muzaba mugarutse iwanyu. Iyo ni iminsi icumi yuzuye (mugomba gusiba). Ibyo ni kuri wa wundi umuryango we udatuye i Maka. Kandi mugandukire Allah, munamenye ko Allah ari Nyiribihano bikaze.]]></translation>
<footnotes><![CDATA[[1] Reba igisobanuro cy’ijambo Umura ku murongo (Ayat) wa 158 muri iyi Surat.]]></footnotes>
</aya>
<aya number="197">
<translation><![CDATA[Umutambagiro mutagatifu wa Hija ukorwa mu mezi azwi. Bityo, uzaba yiyemeje kuyakoramo umutambagiro mutagatifu wa Hija, kirazira kuri we gukora imibonano mpuzabitsina, gukora ibyaha ndetse no kujya impaka mu mutambagiro mutagatifu wa Hija. N’icyiza mukoze Allah arakimenya. Kandi mutegure impamba, ariko mu by’ukuri impamba nziza ni ugutinya Allah. Ngaho nimuntinye, yemwe banyabwenge!]]></translation>
<footnotes></footnotes>
</aya>
<aya number="198">
<translation><![CDATA[Nta cyaha kuri mwe kuba mwashaka ingabire za Nyagasani wanyu (gukora ubucuruzi mu gihe cy’umutambagiro mutagatifu). Nimukubuka ku musozi wa Arafati (Arafa), mujye musingiza Allah mugeze ahantu hatagatifu (ahitwa Muzidalifat), munamusingize kubera ko yabayoboye, nyamara mbere yaho mwari mu bayobye.]]></translation>
<footnotes></footnotes>
</aya>
<aya number="199">
<translation><![CDATA[Kandi muhave mukurikire abandi bantu berekeza (Arafa), munasabe Allah imbabazi. Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="200">
<translation><![CDATA[Nimurangiza imigenzo y’umutambagiro mutagatifu wa Hija, musingize Allah, mumwibuke nk’uko muvuga ibigwi ababyeyi banyu, cyangwa musingize (Allah) cyane kurushaho. No mu bantu hari (abantu b’abangikanyamana) bavuga bati “Nyagasani wacu! Duhe (ibyiza) hano ku isi.” Kandi abo nta mugabane (w’ibihembo) bazagira ku munsi w’imperuka.]]></translation>
<footnotes></footnotes>
</aya>
<aya number="201">
<translation><![CDATA[Kandi no muri bo hari abavuga (b’abemera) bati “Nyagasani wacu! Duhe ibyiza hano ku isi no ku munsi w’imperuka (uzaduhe) ibyiza, kandi uzanaturinde ibihano by’umuriro.”]]></translation>
<footnotes></footnotes>
</aya>
<aya number="202">
<translation><![CDATA[Abo (basaba batyo) bazagira umugabane (ingororano) mu byo bakoze. Kandi Allah ni Ubanguka mu ibarura (ahemba abagaragu be).]]></translation>
<footnotes></footnotes>
</aya>
<aya number="203">
<translation><![CDATA[Munasingize Allah mu minsi mbarwa.[1] Ariko uzagira ubwira akahamara iminsi ibiri, nta cyaha kuri we, n’uzatinda (kuva Mina) nta cyaha kuri we, kuri wa wundi utinya Allah. Munatinye Allah kandi mumenye ko iwe ari ho muzakoranyirizwa.]]></translation>
<footnotes><![CDATA[[1] Iminsi mbarwa: Ni iminsi itatu y’ukwezi kwa cumi n’abiri (Dhul Hija) kw’ikirangaminsi cya Kisilamu gishingiye ku mboneka z’ukwezi, ari yo matariki ya 11,12 na 13. Abagiye gukora umutambagiro mutagatifu (Abahaji) bamara ahitwa Mina.]]></footnotes>
</aya>
<aya number="204">
<translation><![CDATA[No mu bantu, hari ugushimisha (yewe Muhamadi) kubera imvugo ye (ashaka indonke) z’ubuzima bw’isi, anatangaho Allah umuhamya mu biri mu mutima we, kandi nyamara ari we munyempaka wa cyane (umwanzi ukomeye w’ubuyisilamu).]]></translation>
<footnotes></footnotes>
</aya>
<aya number="205">
<translation><![CDATA[N’iyo ahindukiye (yewe Muhamadi avuye iwawe), azenguruka mu isi ayikwizamo ubwangizi, akanangiza ibihingwa n’amatungo. Kandi Allah ntakunda ubwangizi.]]></translation>
<footnotes></footnotes>
</aya>
<aya number="206">
<translation><![CDATA[N’iyo abwiwe ati “Tinya Allah”, ubwibone bumugusha mu cyaha. Ubwo rero, umuriro wa Jahanamu uramuhagije (kumukosora). Kandi mu by’ukuri, ni na bwo buruhukiro bubi.]]></translation>
<footnotes></footnotes>
</aya>
<aya number="207">
<translation><![CDATA[No mu bantu, hari abitanga bashaka ishimwe rya Allah, kandi Allah ni Nyiribambe ku bagaragu be.]]></translation>
<footnotes></footnotes>
</aya>
<aya number="208">
<translation><![CDATA[Yemwe abemeye! Nimwinjire mu buyisilamu nyabyo (mwubahiriza amategeko n’amabwiriza byabwo), kandi ntimuzakurikire inzira za Shitani. Mu by’ukuri, ni umwanzi wanyu ugaragara.]]></translation>
<footnotes></footnotes>
</aya>
<aya number="209">
<translation><![CDATA[Nimuteshuka (ku kuri) nyuma yo kugerwaho n’ibimenyetso bigaragara (bya Allah), mumenye ko mu by’ukuri, Allah ari Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="210">
<translation><![CDATA[Ese hari ikindi bategereje kitari uko Allah abageraho mu gicucucucu cy’ibicu by’umweru (ku munsi w’imperuka aje gucira abantu imanza), cyangwa Abamalayika (babakuramo roho), maze urubanza (rwabo) rugacibwa? Kandi kwa Allah ni ho ibintu byose bizasubizwa.]]></translation>
<footnotes></footnotes>
</aya>
<aya number="211">
<translation><![CDATA[Baza bene Isiraheli uti “Ni ibimenyetso bingahe bigaragara twabahaye (mu bitabo byabo bakabihakana)?” Kandi usimbuza inema ya Allah (idini rya Isilamu) nyuma y’uko imugeraho (Allah azamuhana). Mu by’ukuri, Allah ni Nyiribihano bikaze.]]></translation>
<footnotes></footnotes>
</aya>
<aya number="212">
<translation><![CDATA[Abahakanye batakiwe ubuzima bw’isi, banannyega abemeye, nyamara abagandukira (Allah) bazaba bari mu rwego rwo hejuru y’urwabo ku munsi w’imperuka, kandi Allah aha amafunguro uwo ashaka nta kugera.]]></translation>
<footnotes></footnotes>
</aya>
<aya number="213">
<translation><![CDATA[(Mu ntangiriro) abantu bari umuryango umwe (mu kwemera Allah, nyuma baza gutandukana), nuko Allah yohereza abahanuzi (kugira ngo) batange inkuru nziza banaburire, anabahishurira ibitabo bikubiyemo ukuri kugira ngo bikiranure abantu ku byo batavugaho rumwe. Nta n’abandi babishyamiranyeho uretse ababihawe (Abayahudi n’Abanaswara) nyuma yo kugerwaho n’ibimenyetso bigaragara (Intumwa Muhamadi) kubera urwango hagati yabo. Nuko Allah ku bubasha bwe ayobora abemeye mu nzira y’ukuri (abandi) batavuzeho rumwe. Kandi Allah ayobora uwo ashaka inzira igororotse.]]></translation>
<footnotes></footnotes>
</aya>
<aya number="214">
<translation><![CDATA[Ese mucyeka ko muzinjira mu ijuru mutabanje kugerwaho n’ibigeragezo nk’ibyabaye kuri ba bandi babayeho mbere yanyu? Bagezweho n’amakuba n’ingorane banahindishwa umushyitsi kugeza ubwo Intumwa n’abemeye bavuze bati “Ni ryari inkunga ya Allah izaza?” Mumenye ko mu by’ukuri inkunga ya Allah iri hafi.]]></translation>
<footnotes></footnotes>
</aya>
<aya number="215">
<translation><![CDATA[Barakubaza (yewe Muhamadi) ibyo batangamo (ituro). Vuga uti “Ibyiza mutanze mujye mubiha ababyeyi, abo mufitanye isano, imfubyi, abakene n’abari ku rugendo (bashiriwe). Kandi ibyiza mukora, mu by’ukuri Allah arabizi neza.”]]></translation>
<footnotes></footnotes>
</aya>
<aya number="216">
<translation><![CDATA[Mwategetswe kurwana mu nzira ya Allah n’ubwo mutabyishimira. Nyamara hari igihe mushobora kwanga ikintu ari cyo cyiza kuri mwe. Hari n’igihe mushobora gukunda ikintu kandi ari cyo kibi kuri mwe. Allah ni We uzi (ibibafitiye akamaro) naho mwebwe nta byo muzi.]]></translation>
<footnotes></footnotes>
</aya>
<aya number="217">
<translation><![CDATA[Barakubaza (Abahakanyi) ku byerekeye imirwano mu mezi matagatifu. Vuga uti “Kuyarwanamo ni icyaha gikomeye, ariko gukumira abantu kugana inzira ya Allah, kumuhakana, kubuza (abantu) kugera ku musigiti mutagatifu (Al Ka’abat) no kuwirukanamo abawuturiye ni cyo cyaha gikomeye cyane imbere ya Allah. Kandi kubangikanya Allah (mukora) birahambaye kurusha kwica (kurwana mu mezi matagatifu).” Ntibazahwema kubarwanya kugeza ubwo babakuye mu idini ryanyu, nibabishobora. N’uzava mu idini rye muri mwe agapfa ari umuhakanyi, abo ibikorwa byabo bizaba imfabusa ku isi no ku munsi w’imperuka. Kandi abo ni abo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="218">
<translation><![CDATA[Mu by’ukuri, ba bandi bemeye n’abimutse (kubera idini ryabo) bakanaharanira inzira ya Allah, abo ni bo bizeye kuzabona impuhwe za Allah, kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="219">
<translation><![CDATA[Barakubaza ku byerekeye ibisindisha n’urusimbi. Vuga uti “Muri byombi harimo ingaruka zikomeye n’inyungu ku bantu[1], ariko ingaruka zabyo ni zo zikomeye kurusha inyungu zabyo. Baranakubaza ibyo batanga (igipimo cy’ituro). Vuga uti “Ni ibisagutse (ku byo mukeneye).” Uko ni ko Allah abasobanurira amategeko kugira ngo mutekereze (ku bibafitiye akamaro),]]></translation>
<footnotes><![CDATA[[1] Mu ntangiriro za Isilamu, inzoga n’urusimbi byari bitaraziririzwa ariko nyuma y’uko hahishuwe umurongo wa 90 wo muri Surat ul Maidat, byahise biziririzwa burundu.]]></footnotes>
</aya>
<aya number="220">
<translation><![CDATA[ku isi no ku munsi w’imperuka. Baranakubaza ku byerekeye imfubyi. Vuga (yewe Muhamadi) uti “Kuzigirira neza ni byo byiza, kandi nimunavanga (ibyanyu n’ibyazo), ni abavandimwe banyu (ntimuzabahemukire). Kandi Allah azi uwangiza n’utunganya. N’iyo Allah abishaka yari kubagora (ababuza kuvanga ibyanyu n’iby’imfubyi). Mu by’ukuri, Allah ni Umunyacyubahiro bihebuje, Nyirubugenge buhambaye.”]]></translation>
<footnotes></footnotes>
</aya>
<aya number="221">
<translation><![CDATA[Ntimuzarongore ababangikanyamanakazi keretse babanje kwemera (Allah), kandi rwose umuja w’umwemera aruta umubangikanyamanakazi (ufite ubwigenge) n’ubwo yaba ahebuje (mu bwiza). Ndetse ntimuzashyingire ababangikanyamana keretse babanje kwemera, kandi rwose umucakara w’umwemera aruta umubangikanyamana n’ubwo yaba abashimisha (mu bwiza). Abo (ababangikanyamana) bahamagarira kugana umuriro, naho Allah agahamagarira kugana ijuru no kubabarirwa ibyaha ku bushake bwe, anasobanurira abantu amategeko ye kugira ngo bibuke.]]></translation>
<footnotes></footnotes>
</aya>
<aya number="222">
<translation><![CDATA[Baranakubaza (yewe Muhamadi) ku byerekeranye n’imihango y’abagore, vuga uti “Ni ikintu kibangamye.” Bityo mujye mwitarura abagore mwirinda gukorana na bo imibonano mpuzabitsina kugeza igihe baviriye mu mihango. Nibamara kuyivamo bakisukura, muzabonane na bo munyuze aho Allah yabategetse. Mu by’ukuri, Allah akunda abicuza akanakunda abisukura.]]></translation>
<footnotes></footnotes>
</aya>
<aya number="223">
<translation><![CDATA[Abagore banyu ni imirima yanyu. Ngaho nimujye mu mirima yanyu uko mushaka,[1] muniteganyirize (ibyiza) ndetse munagandukire Allah. Kandi rwose mumenye ko muzahura na We. Unageze (yewe Muhamadi) inkuru nziza ku bemeramana.]]></translation>
<footnotes><![CDATA[[1] Imirima ni ahantu umuntu abiba imbuto zikamera. Niyo mpamvu Allah yagereranyije igitsina cy’umugore nk’umurima kuko ari ahashyirwa intanga ngabo zikazavamo abana; bityo ntibyemewe gukorera imibonano mpuzabitsina ahandi hatari aho.]]></footnotes>
</aya>
<aya number="224">
<translation><![CDATA[Ntimuzakoreshe izina rya Allah mu ndahiro zanyu nk’urwitwazo rwo kutagira ineza, kudatinya (Allah) no kutunga abantu. Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="225">
<translation><![CDATA[Allah ntabahora indahiro murahira mudakomeje, ahubwo abahora izo mwagambiriye mu mitima yanyu (ntimuzubahirize). Kandi Allah ni Ubabarira ibyaha, Udahaniraho.]]></translation>
<footnotes></footnotes>
</aya>
<aya number="226">
<translation><![CDATA[Abarahirira kutazakorana imibonano mpuzabitsina n’abagore babo, bemerewe gutegereza kugeza ku mezi ane, nibisubiraho (mbere y’icyo gihe), mu by’ukuri, Allah ni Ubabarira ibyaha, Nyirimpuhwe,]]></translation>
<footnotes></footnotes>
</aya>
<aya number="227">
<translation><![CDATA[Ariko nibiyemeza ubutane (batisubiyeho mbere y’icyo gihe), mu by’ukuri, Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="228">
<translation><![CDATA[N’abagore bahawe ubutane bategereza igihe cy’imihango inshuro eshatu (mbere y’uko bashakwa n’abandi bagabo), nta n’ubwo bemerewe guhisha ibyo Allah yaremye muri nyababyeyi zabo (inda cyangwa imihango), niba koko bemera Allah n’umunsi w’imperuka. Kandi abagabo babo ni bo bafite uburenganzira bwo kubagarura muri icyo gihe niba bagamije ubwiyunge. Na bo (abo bagore) bafite uburenganzira ku bagabo babo nk’ubwo abagabo babafiteho ku neza, ariko abagabo bafite urwego rusumbye urwabo. Kandi Allah ni Nyiricyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="229">
<translation><![CDATA[Ubutane (bwemerera umugabo gusubirana n’umugore we) ni inshuro ebyiri, nyuma yaho (nyuma ya buri butane) ni ugusubirana bakabana ku neza (uko bikwiye), cyangwa gutandukana ku neza. Nta n’ubwo (abagabo) mwemerewe kugira icyo mwisubiza mu byo mwabahaye (abagore), keretse bombi (umugabo n’umugore) batinya kutubahiriza imbago za Allah. Nimutinya ko batazubahiriza imbago za Allah, nta cyaha kuri bombi kuba umugore yagira icyo atanga (asubiza inkwano) kugira ngo yicungure (asaba ubutane). Izo ni imbago za Allah, ntimukazirengere. Kandi abarengera imbago za Allah, abo ni bo nkozi z’ibibi.]]></translation>
<footnotes></footnotes>
</aya>
<aya number="230">
<translation><![CDATA[Kandi namusenda (ku nshuro ya gatatu), icyo gihe ntabwo azaba amuziruriwe nyuma yaho kugeza ubwo ashyingiranywe n’undi mugabo. Uwo (mugabo) wundi na we namusenda, nta cyaha kuri bombi kuba basubirana (n’umugabo wa mbere) niba bizeye kubahiriza imbago za Allah. Kandi izo ni imbago za Allah agaragariza abantu basobanukiwe.]]></translation>
<footnotes></footnotes>
</aya>
<aya number="231">
<translation><![CDATA[Kandi nimusenda abagore maze bakegereza irangira ry’igihe cyabo,[1] muzabagarure ku neza cyangwa mubasende ku neza. Ntimukanabagarure mugamije kubagirira nabi mukaba murengereye. Uzakora ibyo azaba yihemukiye. Kandi ntimukagire amategeko ya Allah igikinisho. Munibuke ingabire za Allah kuri mwe, n’ibyo yabahishuriye mu gitabo (Qur’an) n’imigenzo y’Intumwa abaheramo inyigisho. Bityo, mugandukire Allah munamenye ko Allah ari Umumenyi wa byose.]]></translation>
<footnotes><![CDATA[[1] Igihe cyabo kigamijwe ni ukuba umugore yahawe n’umugabo we ubutane, akaguma mu rugo igihe cy’imihango itatu, cyangwa akamara amezi atatu ku batari bajya mu mihango n’abatakiyijyamo. Naho yaba atwite akabanza akabyara.]]></footnotes>
</aya>
<aya number="232">
<translation><![CDATA[Kandi igihe muzasenda abagore, bakarangiza igihe cyabo, ntimuzababuze (yemwe bahagararizi b’abagore) gusubirana n’abagabo babo (ku masezerano mashya) igihe babyumvikanyeho ku neza. Ibyo ni inyigisho ku wemera Allah n’umunsi w’imperuka muri mwe. Ibyo ni byo byiza binasukuye kuri mwe, kandi Allah ni We uzi (ibibafitiye akamaro) naho mwe ntabyo muzi.]]></translation>
<footnotes></footnotes>
</aya>
<aya number="233">
<translation><![CDATA[Ababyeyi bonsa abana babo imyaka ibiri yuzuye k’ushaka kuzuza igihe cyo konsa. Kandi se w’umwana ategetswe kugaburira no kwambika abagore (bahawe ubutane) ku buryo bwiza. Kandi nta muntu utegekwa gukora ibyo adashoboye. Nyina w’umwana ntagomba kugirirwa nabi kubera umwana we, ndetse na se w’umwana ntazagirirwe nabi kubera umwana we. Kandi n’umuzungura wa se w’umwana afata inshingano nk’iz’uwo azunguye. Baramutse bashaka gucutsa (mbere y’imyaka ibiri) ku bwumvikane bwabo no kujya inama nta cyaha kuri bo. Kandi nibashaka konkerezwa abana babo, nta cyaha kuri bo igihe batanze ibyo bumvikanye (n’ababonkereza) ku neza. Bityo mugandukire Allah kandi mumenye ko mu by’ukuri, Allah ari Ubona bihebuje ibyo mukora.]]></translation>
<footnotes></footnotes>
</aya>
<aya number="234">
<translation><![CDATA[N’abazapfa muri mwe bagasiga abagore, abo bagore bajye baguma mu ngo zabo amezi ane n’iminsi icumi. Nibarangiza igihe cyabo, nta cyaha kuri mwe (ababahagarariye) baramutse bagize ibyo bakora (nko gusohoka mu ngo, kwishyiraho imitako ndetse no gushakwa) mu buryo bwiza. Kandi Allah ni Uzi byimazeyo ibyo mukora.]]></translation>
<footnotes></footnotes>
</aya>
<aya number="235">
<translation><![CDATA[Kandi nta cyaha kuri mwe kuba mwaca amarenga murambagiza abagore (bapfakaye n’abahawe ubutane bwa burundu batararangiza igihe cyabo cyo kuguma mu ngo) cyangwa mukabihisha mu mitima yanyu, Allah azi neza ko muzabatekerezaho. Cyakora ntimuzagire isezerano mubaha mu ibanga (mugamije ubusambanyi cyangwa kwemeranywa gushyingiranwa igihe bategereza kitararangira), keretse kuba mwavuga ijambo ryiza (rimwumvisha ko umugore nka we agikenewe n’abagabo). Kandi ntimugakore isezerano ryo gushyingiranwa kugeza igihe cyategetswe (abagore bagomba gutegereza) kirangiye. Munamenye ko Allah azi neza ibiri mu mitima yanyu; bityo mwirinde kunyuranya n’ibyo yabategetse, munamenye ko mu by’ukuri, Allah ari Ubabarira ibyaha, Udahaniraho.]]></translation>
<footnotes></footnotes>
</aya>
<aya number="236">
<translation><![CDATA[Nta cyaha kuri mwe muramutse muhaye abagore ubutane mutarakorana na bo imibonano mpuzabitsina, cyangwa mutarabagenera inkwano, ariko mujye mugira icyo mubaha cyabanezeza. Uwishoboye (amunezeze) mu buryo bukwiye bijyanye n’ubushobozi bwe ndetse n’umukene abikore bijyanye n’ubushobozi bwe; ibyo ni inshingano ku bakora ibyiza.]]></translation>
<footnotes></footnotes>
</aya>
<aya number="237">
<translation><![CDATA[Nimunabaha ubutane mbere y’uko mukorana imibonano mpuzabitsina na bo kandi mwari mwarabageneye inkwano, mutegetswe kubaha icya kabiri cy’izo nkwano, keretse bazibarekeye cyangwa ufite ububasha ku isezerano ryo gushyingiranwa (umugabo watanze ubutane) akazirekera umugore (zose). Kandi kuba mwabababarira (bamwe muri mwe bakazirekera bagenzi babo) ni byo byegereye kugandukira Allah. Ntimukanibagirwe ineza (mwagiranye, muhana impano) hagati yanyu. Mu by’ukuri, Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="238">
<translation><![CDATA[Mujye muhozaho iswala (z’itegeko), by’umwihariko iswala yo hagati (al Aswir). Kandi mujye muhagarara (mu iswala) mwibombaritse imbere ya Allah.]]></translation>
<footnotes></footnotes>
</aya>
<aya number="239">
<translation><![CDATA[N’igihe muzaba mufite ubwoba (mutinya umwanzi), mujye mukora iswala mugenda n’amaguru cyangwa muri ku bigenderwaho. Igihe mutekanye, mujye musingiza Allah (musali) nk’uko yabigishije ibyo mutari muzi.]]></translation>
<footnotes></footnotes>
</aya>
<aya number="240">
<translation><![CDATA[N’abazapfa muri mwe bagasiga abagore, bajye (basiga) umurage (ugaragaza ibizatunga) abagore babo mu gihe kingana n’umwaka badasohowe (mu ngo zabo). Ariko nibava mu ngo zabo ku bushake, nta cyaha kuri mwe (abazungura) baramutse bagize ibyo bakora igihe cyose bitanyuranyije n’amategeko (nko kuba bashaka abagabo mbere y’uko umwaka urangira).[1] Kandi Allah ni Umunyacyubahiro bihebuje, Nyirubugenge buhambaye]]></translation>
<footnotes><![CDATA[[1] Itegeko rivugwa muri uyu murongo ryo kuba umugore wapfushije umugabo agomba kuguma mu rugo rw’umugabo we umwaka wose, ryasimbuwe n’itegeko rivuga ko umugore wapfushije umugabo agomba kuguma mu rugo rw’umugabo we mu gihe cy’amezi ane n’iminsi icumi, nkuko rigaragara mu murongo wa 234 muri iyi Surat.]]></footnotes>
</aya>
<aya number="241">
<translation><![CDATA[N’abagore bahawe ubutane bahabwe imperekeza mu buryo bwiza. Ibyo ni inshingano ku (bagabo) batinyamana.]]></translation>
<footnotes></footnotes>
</aya>
<aya number="242">
<translation><![CDATA[Uko ni ko Allah abasobanurira amategeko ye kugira ngo musobanukirwe (mushyire mu gaciro).]]></translation>
<footnotes></footnotes>
</aya>
<aya number="243">
<translation><![CDATA[Ese ntiwamenye (yewe Muhamadi) inkuru y’abantu bavuye mu ngo zabo ari ibihumbi bahunga urupfu? Maze Allah akababwira ati “Ngaho nimupfe” (maze bahita bapfira icyarimwe), nuko nyuma yaho akabazura (kugira ngo buzuze igihe cyo kubaho kwabo, binababere isomo kandi bicuze). Mu by’ukuri, Allah ni Nyiringabire ku bantu, nyamara abenshi mu bantu ntibashimira.]]></translation>
<footnotes></footnotes>
</aya>
<aya number="244">
<translation><![CDATA[Munarwane mu nzira ya Allah, kandi mumenye ko Allah ari Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="245">
<translation><![CDATA[Ni nde waguriza Allah inguzanyo nziza (gutanga umutungo mu bikorwa byiza) maze akazayimuhembera ayikubye inshuro nyinshi? Allah ni We utanga bike akanatanga byinshi. Kandi iwe ni ho muzagarurwa.]]></translation>
<footnotes></footnotes>
</aya>
<aya number="246">
<translation><![CDATA[Ese (yewe Muhamadi) ntiwamenye inkuru y’ibikomerezwa muri bene Isiraheli (babayeho) nyuma ya Musa, igihe babwiraga umuhanuzi wabo (Samuel) bati “Twimikire umwami (watuyobora) kugira ngo turwane mu nzira ya Allah. Arababwira ati “Ese ntimushobora kwanga kurwana muramutse mubitegetswe? Baravuga bati “Ni iki cyatubuza kurwana mu nzira ya Allah kandi twarameneshejwe mu ngo zacu, tukanatandukanywa n’urubyaro rwacu?” Nuko aho bategekewe kurwana, bahunze urugamba uretse bake muri bo. Kandi Allah azi neza abanyamahugu.]]></translation>
<footnotes></footnotes>
</aya>
<aya number="247">
<translation><![CDATA[Maze Umuhanuzi wabo arababwira ati “Mu by’ukuri, Allah abimikiye Twalutu (Sawuli) ngo ababere umwami. Baravuga bati “Ni gute Twalutu yatubera umwami kandi ari twe dukwiye ubwami kumurusha, ndetse ataranahawe ubukire? (Umuhanuzi wabo) aravuga ati “Mu by’ukuri, Allah yamubahitiyemo anamwongerera ubumenyi buhagije n’imbaraga z’umubiri.” Kandi Allah agabira ubwami bwe uwo ashaka. Ndetse Allah ni Nyiringabire zagutse, Umumenyi uhebuje.]]></translation>
<footnotes></footnotes>
</aya>
<aya number="248">
<translation><![CDATA[Nuko umuhanuzi wabo arababwira ati “Mu by’ukuri, ikimenyetso cy’ubwami bwe ni uko azabazanira isanduku iteruwe n’abamalayika irimo ikimenyetso kibaha ituze riturutse kwa Nyagasani wanyu inarimo bimwe mu byasizwe n’abo mu muryango wa Musa n’uwa Haruna (Aroni). Mu by’ukuri, muri ibyo harimo ikimenyetso kuri mwe, niba koko muri abemera.]]></translation>
<footnotes></footnotes>
</aya>
<aya number="249">
<translation><![CDATA[Nuko Twalutu amaze guhagurukana ingabo arazibwira ati “Mu by’ukuri Allah yabahaye ikigeragezo cy’umugezi (muzambuka). Bityo uzawunywaho ntazaba ari mu ngabo zanjye. Naho utazawunywaho ndetse n’uzanywaho urushyi rumwe rw’ikiganza bazaba mu ngabo zanjye.” Nuko bawunywaho usibye bake muri bo. (Twalutu) amaze kuwambuka we n’abemeye hamwe na we baravuga bati “Uyu munsi nta bushobozi dufite bwo guhangana na Jalutu (Goliyati) n’ingabo ze.” Nuko ba bandi bizera ko bazahura na Allah baravuga bati “Ni kangahe itsinda rito ryatsinze itsinda rinini ku bushake bwa Allah?” Kandi Allah ari kumwe n’abihangana.]]></translation>
<footnotes></footnotes>
</aya>
<aya number="250">
<translation><![CDATA[Nuko ubwo basakiranaga na Jalutu (Goliyati) n’ingabo ze, baravuze bati “Nyagasani wacu! Duhundagazeho ukwihangana, unakomeze ibirenge byacu (dushikame mu birindiro ntiduhunge), unadushoboze gutsinda abahakanyi.”]]></translation>
<footnotes></footnotes>
</aya>
<aya number="251">
<translation><![CDATA[Nuko barabanesha ku bushake bwa Allah, maze Dawudi yica Jalutu, Allah anamugabira ubwami n’ubushishozi, anamwigisha ibyo ashaka. Kandi rwose iyo Allah ataza gukoresha abantu (baharanira ukuri) mu gukumira abandi (abagizi ba nabi) isi yari kwangirika. Ariko Allah ni Nyiringabire ku biremwa byose.]]></translation>
<footnotes></footnotes>
</aya>
<aya number="252">
<translation><![CDATA[Ayo ni amagambo ya Allah tugusomera (yewe Muhamadi) mu kuri. Kandi rwose, uri mu ntumwa (za Allah).]]></translation>
<footnotes></footnotes>
</aya>
<aya number="253">
<translation><![CDATA[Izo ntumwa, zimwe muri zo twazirutishije izindi. Muri zo, hari izo Allah yavugishije, anazamura izindi mu nzego (icyubahiro). Kandi twahaye Isa (Yesu) mwene Mariyamu ibitangaza na Roho Mutagatifu (Malayika Gaburiheli) ngo amushyigikire. Kandi iyo Allah aza kubishaka abaje nyuma yazo ntibari kugirana amakimbirane nyuma y’uko bagerwaho n’ibimenyetso, ariko ntibumvikanye. Muri bo hari abemeye (Allah), abandi barahakana. Kandi iyo Allah aza kubishaka ntibari kugirana amakimbirane, ariko Allah akora ibyo ashaka.]]></translation>
<footnotes></footnotes>
</aya>
<aya number="254">
<translation><![CDATA[Yemwe abemeye! Mutange mu byo twabahaye mbere y’uko hagera umunsi utazabaho ubucuruzi, ubucuti cyangwa ubuvugizi. Mu by’ukuri abahakanyi ni bo nkozi z’ibibi.]]></translation>
<footnotes></footnotes>
</aya>
<aya number="255">
<translation><![CDATA[Allah (ni we Mana y’ukuri) nta yindi mana ikwiye gusengwa by’ukuri uretse We, Uhoraho (Nyirubuzima bwuzuye buzira inenge), Uwigize, akanabeshaho ibiriho byose. Ntafatwa no guhunyiza habe n’ibitotsi. Ibiri mu birere n’ibiri mu isi ni ibye. Ni inde wagira uwo avuganira iwe uretse ku burenganzira bwe? Azi ibyababayeho (ku isi) n’ibizababaho (ku mperuka). Kandi nta n’icyo bamenya mu bumenyi bwe uretse icyo ashaka. Kursiyu[1] ye ikwiriye ibirere n’isi, kandi ntananizwa no kubirinda (ibirere n’isi). Ni na We Uwikirenga, Uhambaye.]]></translation>
<footnotes><![CDATA[[1] Nk’uko ijambo Kursiyu ryasobanuwe n’umusangirangendo w’Intumwa y’Imana Muhamadi (Imana imuhe amahoro n’imigisha) witwa Ibun Abass (Imana imwishimire), ni ahantu Allah ashyira ibirenge bye bijyanye n’icyubahiro cye n’ubuhambare bwe, tutagereranya cyangwa ngo dusanishe n’iby’ibiremwa.]]></footnotes>
</aya>
<aya number="256">
<translation><![CDATA[Nta gahato mu kwinjira mu idini (ya Isilamu); inzira y’ukuri yamaze kugaragara itandukana n’ubuyobe. Bityo uhakana ibigirwamana akemera Allah, aba afashe umugozi ukomeye (inzira y’ukuri) udashobora gucika. Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="257">
<translation><![CDATA[Allah ni umukunzi wa ba bandi bemeye; abakura mu mwijima (w’ubuhakanyi) abaganisha mu rumuri (rw’ukwemera). Naho ba bandi bahakanye, abakunzi babo ni ibigirwamana; bibakura mu rumuri bibaganisha mu mwijima. Abo ni abantu bo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="258">
<translation><![CDATA[Ese ntiwamenye (yewe Muhamadi) uwahakanye Nyagasani we (Umwami Namurudhi) ubwo yagishaga impaka Aburahamu yitwaje ubwami Allah yamuhaye? Ubwo Aburahamu yavugaga ati “Nyagasani wanjye ni wa wundi utanga ubuzima n’urupfu.” (Namurudhi) aravuga ati “Nanjye ntanga ubuzima n’urupfu.” Aburahamu aravuga ati “Mu by’ukuri, Allah avana izuba iburasirazuba; ngaho wowe rivane iburengerazuba.” Nuko uwahakanye aramwara! Kandi Allah ntayobora ababangikanyamana.]]></translation>
<footnotes></footnotes>
</aya>
<aya number="259">
<translation><![CDATA[Cyangwa nka wa wundi wanyuze ku mudugudu wasenyutse ugahinduka itongo akavuga ati “Ni gute Allah azawusubiza ubuzima nyuma yo gupfa kwawo (azazura abawutuye)?” Nuko Allah amwambura ubuzima imyaka ijana, maze aramuzura. (Allah) aramubaza ati “Umaze igihe kingana iki (warapfuye)?” Aravuga ati “Maze umunsi umwe cyangwa igice cyawo.” (Allah) aramubwira ati “Ahubwo umaze imyaka ijana. Ngaho reba ibiribwa n’ibinyobwa byawe ntibyagaze, unarebe indogobe yawe (uko yahindutse amagufa). Ibyo ni ukugira ngo tukugire ikimenyetso ku bantu. Unarebe amagufa (y’indogobe) uburyo tuyahuza, hanyuma tukayambika umubiri (ikongera ikabaho).” Nuko amaze gusobanukirwa (ubushobozi bwa Allah yaremeye), maze aravuga ati “Mu by’ukuri, menye ko Allah ari Ushoborabyose.”]]></translation>
<footnotes></footnotes>
</aya>
<aya number="260">
<translation><![CDATA[Unibuke ubwo Aburahamu yavugaga ati “Nyagasani wanjye! Nyereka uko uzura ibyapfuye.” Allah aravuga ati “Ese ntiwari wemera?” (Aburahamu) aravuga ati “Yego, naremeye ariko ni ukugira ngo umutima wanjye urusheho gutuza.” Allah aravuga ati “Ngaho fata inyoni enye (uzitoze kukumvira), nuko uzibage uzicagagure, hanyuma ushyire igice kuri buri musozi, maze uzihamagare ziraza zikugana zihuta.” Kandi unamenye ko mu by’ukuri, Allah ari Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="261">
<translation><![CDATA[Urugero rw’abatanga imitungo yabo mu nzira ya Allah, ni nk’impeke yeze amahundo arindwi, kuri buri hundo hariho impeke ijana. Allah atuburira (ingororano) uwo ashaka, kandi Allah ni Nyiringabire zagutse, Umumenyi uhebuje.]]></translation>
<footnotes></footnotes>
</aya>
<aya number="262">
<translation><![CDATA[Ba bandi batanga imitungo yabo mu nzira ya Allah, hanyuma ibyo batanze ntibabikurikize incyuro cyangwa inabi, bazagororerwa ibihembo byabo kwa Nyagasani wabo, kandi nta bwoba kuri bo ndetse nta n’ubwo bazagira agahinda.]]></translation>
<footnotes></footnotes>
</aya>
<aya number="263">
<translation><![CDATA[Imvugo nziza ndetse n’imbabazi biruta ituro rikurikijwe inabi, kandi Allah ni Uwihagije, Udahubuka.]]></translation>
<footnotes></footnotes>
</aya>
<aya number="264">
<translation><![CDATA[Yemwe abemeye! Ntimukangize amaturo yanyu kubera incyuro n’inabi, nka wa wundi utanga umutungo we kugira ngo yiyereke abantu, ntanemere Allah n’umunsi w’imperuka. Bityo urugero rwe ni nk’urutare rworosheho itaka, nuko imvura nyinshi yarugwaho ikarusiga rwanamye. Nta cyo bashobora guhemberwa mu byo bakoze, kandi Allah ntayobora abantu b’abahakanyi.]]></translation>
<footnotes></footnotes>
</aya>
<aya number="265">
<translation><![CDATA[N’urugero rw’abatanga imitungo yabo bagamije kwishimirwa na Allah, kandi banizera byimazeyo mu mitima yabo (kuzagororerwa), ni nk’umurima uri ahegutse hanyuma wagwamo imvura nyinshi, ukera umusaruro wikubye kabiri. N’iyo imvura nyinshi itawuguyemo, ibijojoba birawuhagije. Rwose Allah abona neza ibyo mukora.]]></translation>
<footnotes></footnotes>
</aya>
<aya number="266">
<translation><![CDATA[Ese umwe muri mwe yakwifuza kugira umurima w’itende n’imizabibu utembamo imigezi, akawugiramo n’imbuto z’amoko yose, maze yagera mu zabukuru anafite abana b’abanyantege nke (ntacyo bakwimarira), nuko ugaterwa n’inkubi y’umuyaga irimo umuriro mwinshi, maze ugakongoka? (Uru ni rwo rugero rw’abatanga imitungo yabo batagamije kwishimirwa na Allah, bazabura ibihembo ku munsi w’imperuka mu gihe bari babikeneye.) Uko ni ko Allah abereka ibimenyetso (by’ibibafitiye umumaro kugira ngo mumuharire ibikorwa byanyu no) kugira ngo mutekereze.]]></translation>
<footnotes></footnotes>
</aya>
<aya number="267">
<translation><![CDATA[Yemwe abemeye! Nimutange mu byiza mwungutse, no mu byo twabakuriye mu butaka. Ntimuzanagambirire ikibi muri byo ngo mube ari cyo mutanga, kandi namwe mudashobora kucyakira keretse (mugihawe) muhumirije. Kandi mumenye ko mu by’ukuri, Allah ari Uwihagije, Ushimwa cyane.]]></translation>
<footnotes></footnotes>
</aya>
<aya number="268">
<translation><![CDATA[Shitani abakangisha ko (nimwitanga) muzakena, akanabategeka gukora ibibi. Naho Allah, abasezeranya imbabazi n’ingabire bimuturukaho. Kandi Allah ni Nyiringabire zagutse, Umumenyi uhebuje.]]></translation>
<footnotes></footnotes>
</aya>
<aya number="269">
<translation><![CDATA[Allah aha ubushishozi uwo ashaka, kandi uhawe ubushishozi aba ahawe ibyiza byinshi. Ndetse nta bazirikana (ibyo) uretse abafite ubwenge.]]></translation>
<footnotes></footnotes>
</aya>
<aya number="270">
<translation><![CDATA[Kandi icyo muzatanga cyose mu bitangwa cyangwa mugahiga (umuhigo), rwose Allah aba abizi. Kandi inkozi z’ibibi ntizizigera zibona abazitabara.]]></translation>
<footnotes></footnotes>
</aya>
<aya number="271">
<translation><![CDATA[Nimutanga amaturo ku mugaragaro ni byiza. Ndetse nimunayatanga mu ibanga mukayaha abakene ni akarusho kuri mwe. Kandi (Allah) abahanaguraho ibyaha byanyu, ndetse Allah azi byimazeyo ibyo mukora.]]></translation>
<footnotes></footnotes>
</aya>
<aya number="272">
<translation><![CDATA[(Yewe Muhamadi) ntushinzwe ukuyoboka kwabo. Ahubwo Allah ayobora uwo ashaka (mu idini rya Isilamu). N’ibyo muzatanga mu byiza ni mwe muzaba mwikorera; n’ibyo mutanze nta kindi muba mugamije uretse kwishimirwa na Allah, kandi ibyiza mutanze muzabigororerwa byuzuye, ndetse ntimuzahuguzwa.]]></translation>
<footnotes></footnotes>
</aya>
<aya number="273">
<translation><![CDATA[(Amaturo) ahabwe abakene, ba bandi bahugiye mu nzira ya Allah badashobora kujya gushakisha amafunguro, utabazi akeka ko bishoboye kubera kwihishira. Ubabwirwa n’ibimenyetso byabo (by’ubukene); ntibasaba abantu babagondoza. Kandi ibyo mutanze mu byiza, rwose Allah aba abizi neza.]]></translation>
<footnotes></footnotes>
</aya>
<aya number="274">
<translation><![CDATA[Ba bandi batanga imitungo yabo ijoro n’amanywa, mu ibanga ndetse no ku mugaragaro, bazagororerwa ibihembo byabo kwa Nyagasani wabo, kandi nta bwoba bazagira, habe n’agahinda.]]></translation>
<footnotes></footnotes>
</aya>
<aya number="275">
<translation><![CDATA[Ba bandi barya Riba[1] bazazuka bameze nk’uwahanzweho n’amashitani. Ibyo ni ukubera ko bavuze bati “Mu by’ukuri, Riba ni kimwe n’ubucuruzi.” Nyamara Allah yaziruye ubucuruzi aziririza Riba. Cyakora uzagerwaho n’inyigisho ziturutse kwa Nyagasani we akayireka, yemerewe kugumana umutungo yakuye muri Riba mbere y’iziririzwa ryayo, ndetse ibye (mu gihe asigaje kubaho) bizwi na Allah. Naho abazakomeza (kurya Riba), abo ni abantu bo mu muriro, bazawubamo ubuziraherezo.]]></translation>
<footnotes><![CDATA[[1] Riba: Ni inyito ya Kisilamu isobanura indonke iboneka mu gufatirana umuntu ushaka inguzanyo, ukamwaka inyungu.]]></footnotes>
</aya>
<aya number="276">
<translation><![CDATA[Allah akura umugisha mu mutungo urimo Riba, agatubura amaturo, kandi Allah ntakunda umuhakanyi, umunyabyaha.]]></translation>
<footnotes></footnotes>
</aya>
<aya number="277">
<translation><![CDATA[Mu by’ukuri ba bandi bemeye bagakora ibikorwa byiza, bagahozaho iswala (bazitunganya uko bikwiye),[1] bakanatanga amaturo, bazagororerwa ibihembo byabo kwa Nyagasani wabo, kandi nta bwoba bazagira, habe n’agahinda.]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="278">
<translation><![CDATA[Yemwe abemeye! Nimugandukire Allah, kandi muzibukire inyungu za Riba, niba koko muri abemera.]]></translation>
<footnotes></footnotes>
</aya>
<aya number="279">
<translation><![CDATA[Ibyo nimutabikora, mumenye ko mutangaje intambara hagati yanyu na Allah n’Intumwa ye. Kandi nimwicuza (mukareka inyungu ku mwenda) muzishyuze ingano y’umwenda mwatanze nta cyiyongereyeho, mudahuguje cyangwa ngo muhuguzwe.]]></translation>
<footnotes></footnotes>
</aya>
<aya number="280">
<translation><![CDATA[No mu gihe uwishyuzwa ananiwe kwishyura, mujye mumwihanganira kugeza igihe aboneye ubushobozi. Ariko muramutse munamubabariye (uwo mwenda) mukawugira ituro, ibyo ni byo byiza kuri mwe iyaba mwari mubizi.]]></translation>
<footnotes></footnotes>
</aya>
<aya number="281">
<translation><![CDATA[Munatinye umunsi muzasubizwaho kwa Allah, maze buri muntu agahemberwa mu buryo bwuzuye ibyo yakoze, kandi bo ntibazahuguzwa.]]></translation>
<footnotes></footnotes>
</aya>
<aya number="282">
<translation><![CDATA[Yemwe abemeye! Nimuhana umwenda uzishyurwa ku gihe mwagennye, mujye muwandika kandi mushyireho umwanditsi utabogama. N’uwo mwanditsi ntazange kwandika nk’uko Allah yabimwigishije. Ajye yandika abwirwa (ibyo yandika) n’uhawe umwenda. Kandi ajye atinya Allah Nyagasani we, ntanagire icyo agabanyamo. Niba uhawe umwenda adasobanukiwe cyangwa ari umunyantege nke, cyangwa adashoboye kuvuga ibyandikwa, icyo gihe umuhagarariye ajye avuga ibyandikwa atabogamye. Kandi muzashyireho abahamya babiri b’igitsina gabo muri mwe. Nibataba abagabo babiri, ubwo bazabe umugabo n’abagore babiri mu bahamya mwemeranyijweho, kugira ngo umwe muri bombi (abo bagore) niyibagirwa undi amwibutse. Kandi abahamya ntibakange (gutanga ubuhamya) igihe bahamagawe. Ntimugasuzugure kwandika umwenda waba muto cyangwa munini ndetse n’igihe cyawo (uzishyurirwa). Ibyo ni byo butabera imbere ya Allah, kandi ni na byo bitunganya ubuhamya, bikaba ari na byo byegereye kubarinda gushidikanya. Igihe ari ubucuruzi bw’ako kanya mukora hagati yanyu, nta cyo bibatwaye kutabwandika. Kandi mujye mushyiraho abahamya igihe mugiranye amasezerano y’ubugure. Umwanditsi n’umuhamya ntibakagirirwe nabi, kuko nimuramuka mubikoze (kubagirira nabi), mu by’ukuri ibyo bizaba ari icyaha kuri mwe. Bityo, nimugandukire Allah maze abigishe. Kandi Allah ni Umumenyi wa byose.]]></translation>
<footnotes></footnotes>
</aya>
<aya number="283">
<translation><![CDATA[Nimuba muri ku rugendo ntimubone umwanditsi, icyo gihe ni ugutanga ingwate ihabwa utanze umwenda. Ariko nimuramuka mwizeranye (nta nyandiko, nta bahamya nta n’ingwate bihari), uwizewe (uwagurijwe) azatange indagizo ye (azishyure umwenda), anatinye Allah Nyagasani we. Ntimugahishe ubuhamya kuko ubuhishe umutima we uba ukoze icyaha. Kandi Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="284">
<translation><![CDATA[Ibiri mu birere n’ibiri mu isi ni ibya Allah. Kandi n’iyo mwagaragaza ibiri mu mitima yanyu cyangwa mukabihisha, Allah azabibabarurira. Nuko ababarire uwo ashaka ndetse anahane uwo ashaka. Kandi Allah ni Ushoborabyose.]]></translation>
<footnotes></footnotes>
</aya>
<aya number="285">
<translation><![CDATA[Intumwa (Muhamadi) yemeye ibyo yahishuriwe biturutse kwa Nyagasani wayo ndetse n’abemera (barabyemeye). Bose bemeye Allah, abamalayika be, ibitabo bye n’Intumwa ze; (bavuga bati) “Nta n’imwe turobanura mu Ntumwa ze.” Baranavuga bati “Twumvise kandi twumviye. Turagusaba imbabazi, Nyagasani wacu! Kandi iwawe ni ho byose bizasubira.”]]></translation>
<footnotes></footnotes>
</aya>
<aya number="286">
<translation><![CDATA[Allah ntawe ategeka icyo adashoboye. (Umuntu) ahemberwa ibyo yakoze akanahanirwa ibyo yakoze. Nyagasani wacu! Ntuzaduhore ibyo twibagiwe (gukora) cyangwa (ibyo twakoze) twibeshye. Nyagasani wacu! Ntuzatwikoreze umutwaro nk’uko wawikoreje abatubanjirije. Nyagasani wacu! Ntuzatwikoreze ibyo tudashoboye. Tubababarire, udukize ibyaha kandi utugirire impuhwe. Ni wowe Mugenga wacu, dutabare uduhe gutsinda abahakanyi.]]></translation>
<footnotes></footnotes>
</aya>
</sura>
<sura number="3">
<aya number="1">
<translation><![CDATA[Alif Laam Miim.[1]]]></translation>
<footnotes><![CDATA[[1] Alif Laam Miim: Inyuguti nk’izi twazivuzeho mu ntangiriro ya Surat Al Baqarat.]]></footnotes>
</aya>
<aya number="2">
<translation><![CDATA[Allah (ni we Mana y’ukuri) nta yindi mana ikwiye gusengwa by’ukuri uretse We, Uhoraho, Uwigize (Nyirubuzima bwuzuye) akanabeshaho ibiriho byose.]]></translation>
<footnotes></footnotes>
</aya>
<aya number="3">
<translation><![CDATA[Yaguhishuriye igitabo (Qur’an) gikubiyemo ukuri, gishimangira ibyakibanjirije. Yanahishuye Tawurati na Injili (Ivanjili)]]></translation>
<footnotes></footnotes>
</aya>
<aya number="4">
<translation><![CDATA[Mbere yaho, kugira ngo bibe umuyoboro ku bantu (muri icyo gihe). Yanahishuye ibitandukanya ukuri n’ikinyoma. Mu by’ukuri, abahakanye ibimenyetso bya Allah bazahanishwa ibihano bikaze. Kandi Allah ni Nyiricyubahiro bihebuje, Nyirukwihimura bikaze.]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri, Allah ntakimwihisha ku isi no mu kirere.]]></translation>
<footnotes></footnotes>
</aya>
<aya number="6">
<translation><![CDATA[Ni We ubagenera imiterere uko ashaka mukiri muri nyababyeyi. Nta yindi mana iriho ikwiye gusengwa uretse We. Ni Nyiricyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="7">
<translation><![CDATA[Ni We waguhishuriye igitabo (Qur’an) kirimo imirongo isobanutse ari yo shingiro ry’igitabo, hakabamo n’indi izimije. Ariko ba bandi bafite imitima ibogamiye ku buyobe, bakurikira izimije muri yo bagamije gutera urujijo mu bantu no kuyisobanura uko itari. Nyamara ntawamenya ibisobanuro byayo (nyakuri) uretse Allah. Naho abacengeye mu bumenyi baravuga bati “Turayemera, yose (isobanutse n’izimije) ituruka kwa Nyagasani wacu. Kandi nta bandi barangwa no kwibuka uretse abanyabwenge.]]></translation>
<footnotes></footnotes>
</aya>
<aya number="8">
<translation><![CDATA[Nyagasani wacu! Ntuzatume imitima yacu iyoba nyuma y’uko utuyoboye, kandi unaduhundagazeho impuhwe ziguturutseho. Mu by’ukuri ni Wowe Mugaba uhebuje.]]></translation>
<footnotes></footnotes>
</aya>
<aya number="9">
<translation><![CDATA[Nyagasani wacu! Mu by’ukuri, ni Wowe uzakoranya abantu ku munsi udashidikanywaho. Mu by’ukuri, Allah ntiyica isezerano rye.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri, abahakanye nta cyo imitungo yabo n’urubyaro rwabo bizabamarira imbere ya Allah; kandi abo ni bo bazaba ibicanwa by’umuriro.]]></translation>
<footnotes></footnotes>
</aya>
<aya number="11">
<translation><![CDATA[(Imigenzereze y’abahakanye) ni nk’imigenzereze y’abantu ba Farawo n’ababayeho mbere yabo; bahakanye ibimenyetso byacu, nuko Allah abahanira ibyaha byabo. Kandi Allah ni Nyiribihano bikaze.]]></translation>
<footnotes></footnotes>
</aya>
<aya number="12">
<translation><![CDATA[Bwira abahakanye uti “Muzatsindwa maze mukoranyirizwe mu muriro, kandi ni na ho buruhukiro bubi.”]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri, mufite icyitegererezo ku matsinda abiri yahuriye ku rugamba (rwa Badri); rimwe rirwana mu nzira ya Allah irindi ari irihakanyi. (Abahakanyi) babonaga ku maso (abemeramana) babakubye kabiri. Ariko Allah atera inkunga ye uwo ashaka. Mu by’ukuri, muri ibyo harimo isomo ku bashishoza.]]></translation>
<footnotes></footnotes>
</aya>
<aya number="14">
<translation><![CDATA[Abantu bashyizwemo gukunda no kurarikira ibibashimisha: abagore, abana, imitungo myinshi ya zahabu na feza, amafarasi y’agaciro, amatungo n’ibihingwa. Iyo ni imitako y’ubuzima bw’isi; ariko kwa Allah ni ho hari igarukiro ryiza.]]></translation>
<footnotes></footnotes>
</aya>
<aya number="15">
<translation><![CDATA[Vuga uti “Ese mbabwire ibiruta ibyo? Ba bandi batinya (Allah), kwa Nyagasani wabo bazagororerwa ubusitani (Ijuru) butembamo imigezi, bazabubemo ubuziraherezo. (Bazanagororerwa) abafasha basukuye ndetse no kwishimirwa na Allah. Kandi Allah ni Ubona abagaragu be bihebuje.”]]></translation>
<footnotes></footnotes>
</aya>
<aya number="16">
<translation><![CDATA[Ba bandi bavuga bati “Nyagasani wacu! Mu by’ukuri, twe twaremeye, ku bw’ibyo, tubabarire ibyaha byacu unaturinde ibihano by’umuriro.”]]></translation>
<footnotes></footnotes>
</aya>
<aya number="17">
<translation><![CDATA[(Abo ni) abihangana, abanyakuri, abibombarika, abatanga (mu nzira ya Allah) n’abasaba imbabazi z’ibyaha mbere y’uko umuseke utambika.]]></translation>
<footnotes></footnotes>
</aya>
<aya number="18">
<translation><![CDATA[Allah yahamije ko nta yindi mana ikwiye gusengwa by’ukuri uretse We. Abamalayika n’abafite ubumenyi na bo barabihamya; We ugenga ubutabera. Nta yindi mana ikwiriye gusengwa by’ukuri uretse We, Nyiricyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri idini (ry’ukuri) imbere ya Allah ni Isilamu. Kandi abahawe ibitabo ntibigeze banyuranya, keretse nyuma y’uko bagerwaho n’ubumenyi kubera ishyari ryari muri bo. N’uzahakana amagambo ya Allah, (amenye ko) mu by’ukuri, Allah ari Ubanguka mu ibarura.]]></translation>
<footnotes></footnotes>
</aya>
<aya number="20">
<translation><![CDATA[Nibakugisha impaka (yewe Muhamadi) uzababwire uti “Nicishije bugufi kuri Allah (ndi Umuyisilamu), (njye) n’abankurikiye.” Unabwire abahawe ibitabo n’abatazi gusoma no kwandika uti “Ese namwe mwicishije bugufi kuri Allah?” Nibaramuka babaye Abayisilamu, bazaba bayobotse; ariko nibahakana, rwose icyo ushinzwe ni ugusohoza ubutumwa, kandi Allah ni Ubona abagaragu be bihebuje.]]></translation>
<footnotes></footnotes>
</aya>
<aya number="21">
<translation><![CDATA[Mu by’ukuri, abahakana ibimenyetso bya Allah, bakica abahanuzi nta shingiro bafite, bakanica ababwiriza ubutabera mu bantu, bahe inkuru y’uko bazahanishwa ibihano bibabaza.]]></translation>
<footnotes></footnotes>
</aya>
<aya number="22">
<translation><![CDATA[Abo ni ba bandi ibikorwa byabo byabaye imfabusa ku isi no ku mperuka, kandi ntibazabona ababatabara.]]></translation>
<footnotes></footnotes>
</aya>
<aya number="23">
<translation><![CDATA[Ese (yewe Muhamadi) ntiwamenye ba bandi bahawe ingabire (yo gusobanukirwa) Igitabo, bahamagarirwa kugana Igitabo cya Allah kugira ngo kibakiranure, maze bamwe muri bo bagatera umugongo bakanirengangiza?]]></translation>
<footnotes></footnotes>
</aya>
<aya number="24">
<translation><![CDATA[Ibyo babiterwa n’uko bavuze bati “Umuriro ntuzatugeraho uretse iminsi mbarwa.” Kandi boshywa n’ibyo bihimbiraga mu idini ryabo (ko bazababarirwa cyangwa bakaba mu muriro iminsi mike).]]></translation>
<footnotes></footnotes>
</aya>
<aya number="25">
<translation><![CDATA[Bizamera bite nitubakusanyiriza hamwe ku munsi udashidikanywaho, maze buri muntu agahemberwa mu buryo bwuzuye ibyo yakoze? Kandi ntabwo bazahuguzwa.]]></translation>
<footnotes></footnotes>
</aya>
<aya number="26">
<translation><![CDATA[Vuga uti “Nyagasani Mwami (Nyirubwami)! Ugabira ubwami uwo ushaka ukanyaga ubwami uwo ushaka. Wubahisha uwo ushaka ugasuzuguza uwo ushaka. Ibyiza biri mu kuboko kwawe. Mu by’ukuri, ni wowe Ushobora byose.”]]></translation>
<footnotes></footnotes>
</aya>
<aya number="27">
<translation><![CDATA[“Winjiza ijoro mu manywa, ukaninjiza amanywa mu ijoro. Ukura ikizima mu cyapfuye unakura icyapfuye mu kizima, kandi ugaha amafunguro uwo ushaka nta kugera.”]]></translation>
<footnotes></footnotes>
</aya>
<aya number="28">
<translation><![CDATA[Abemeramana ntibakagire abahakanyi inshuti ngo babarutishe abemera. Uzakora ibyo azaba yitandukanyije na Allah, keretse hari inabi mutinya ko yabaturukaho (icyo gihe ntimuzabereke urwango. Nimunavuga urukundo bizabe ari ku munwa bitari ku mutima). Allah arababurira kumutinya, kandi kwa Allah ni ho (byose) bizasubira.]]></translation>
<footnotes></footnotes>
</aya>
<aya number="29">
<translation><![CDATA[Vuga (yewe Muhamadi) uti “Mwahisha ibiri mu bituza byanyu cyangwa mukabigaragaza, Allah arabimenya, akanamenya ibiri mu birere no mu isi.” Kandi Allah ni Ushobora byose.]]></translation>
<footnotes></footnotes>
</aya>
<aya number="30">
<translation><![CDATA[Umunsi buri muntu azasanga ibyiza yakoze ndetse n’ibibi yakoze bihari, azifuza ko hagati ye n’ibibi bye haba intera ndende. Allah arababurira ngo mumutinye (kubera ibihano bye). Kandi Allah ni Nyiribambe ku bagaragu be.]]></translation>
<footnotes></footnotes>
</aya>
<aya number="31">
<translation><![CDATA[Vuga (yewe Muhamadi) uti “Niba koko mukunda Allah ngaho nimunkurikire, Allah azabakunda anabababarire ibyaha byanyu. Kandi Allah ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="32">
<translation><![CDATA[Vuga (yewe Muhamadi) uti “Nimwumvire Allah n’Intumwa (Muhamadi).” Ariko nibatera umugongo (ntibabyemere), (bamenye ko) mu by’ukuri Allah adakunda abahakanyi.]]></translation>
<footnotes></footnotes>
</aya>
<aya number="33">
<translation><![CDATA[Mu by’ukuri, Allah yatoranyije Adamu, Nuhu (Nowa), umuryango wa Aburahamu n’umuryango wa Imurani, abarutisha ibiremwa (byose byo mu gihe cyabo).]]></translation>
<footnotes></footnotes>
</aya>
<aya number="34">
<translation><![CDATA[(Izo ntumwa) ni urubyaro rukomoka ku rundi, kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="35">
<translation><![CDATA[Ibuka (yewe Muhamadi) ubwo umugore wa Imurani yavugaga ati “Nyagasani wanjye! Mu by’ukuri nshyizeho umugambi wo kukwegurira uwo ntwite (ngo azabe umukozi w’ingoro yawe y’i Yeruzalemu), bityo binyakirire. Mu by’ukuri, ni Wowe Uwumva bihebuje, Umumenyi uhebuje.”]]></translation>
<footnotes></footnotes>
</aya>
<aya number="36">
<translation><![CDATA[Nuko amaze kumwibaruka, aravuga ati “Nyagasani wanjye! Mu by’ukuri, nibarutse umwana w’umukobwa” -nyamara Allah yari azi neza icyo yibarutse- “kandi umuhungu si nk’umukobwa,[1] kandi mu by’ukuri namwise Mariyamu (Mariya). Rwose ndamukuragije n’urubyaro rwe, ngo ubarinde Shitani wavumwe.”]]></translation>
<footnotes><![CDATA[[1] Haba mu kwiyegurira Imana n'iswala zihozwaho mu bihe byose, umwana w’umuhungu ntabwo ari kimwe n’uw’umukobwa. Banatandukanye kandi no mu mbaraga z'umubiri mu kwitangira urusengero rwa Yeruzalemu no kurukorera.]]></footnotes>
</aya>
<aya number="37">
<translation><![CDATA[Nuko Nyagasani we amwakirira ubusabe neza, amukuza mu burere bwiza kandi agena ko arerwa na Zakariya. Buri uko Zakariya yinjiraga aho (Mariyamu) yasengeraga, yamusanganaga amafunguro, maze akamubaza ati “Yewe Mariyamu! Ibi ubikura he?” Akavuga ati “Ibi bituruka kwa Allah.” Mu by’ukuri, Allah aha amafunguro uwo ashaka nta kugera.]]></translation>
<footnotes></footnotes>
</aya>
<aya number="38">
<translation><![CDATA[Aho ni ho Zakariya yasabye Nyagasani we agira ati “Nyagasani wanjye! Mpa urubyaro rwiza ruguturutseho. Mu by’ukuri, uri Uwumva ubusabe bihebuje.”]]></translation>
<footnotes></footnotes>
</aya>
<aya number="39">
<translation><![CDATA[Ubwo (Zakariya) yari ahagaze asali mu cyumba cy’iswala[1], abamalayika baramuhamagaye baramubwira bati “Allah aguhaye inkuru nziza yo kuzabyara umwana w’umuhungu (uzitwa) Yahaya, uzahamya ijambo riturutse kwa Allah (iremwa rya Yesu), akazaba umunyacyubahiro, utazashaka umugore ndetse akazaba umuhanuzi n’umwe mu ntungane.”]]></translation>
<footnotes><![CDATA[[1] Reba uko twasobanuye umurongo wa 3 muri Surat Al Baqarat.]]></footnotes>
</aya>
<aya number="40">
<translation><![CDATA[(Zakariya) aravuga ati “Nyagasani wanjye! Ni gute nagira umuhungu kandi ngeze mu zabukuru n’umugore wanjye akaba ari urubereri?” Aravuga ati “Ni ko bimeze; Allah akora ibyo ashaka.”]]></translation>
<footnotes></footnotes>
</aya>
<aya number="41">
<translation><![CDATA[(Zakariya) aravuga ati “Nyagasani wanjye! Mpa ikimenyetso.” (Allah) aravuga ati “Ikimenyetso cyawe ni uko utazavugisha abantu iminsi itatu, usibye guca amarenga. Kandi wibuke (usingize) Nyagasani wawe kenshi, unamusingiza nimunsi no mu museso.”]]></translation>
<footnotes></footnotes>
</aya>
<aya number="42">
<translation><![CDATA[Unibuke ubwo abamalayika bavugaga bati “Yewe Mariyamu! Mu by’ukuri, Allah yaragutoranyije (ngo umugandukire), arakweza, anakurutisha abagore bo mu isi (mu gihe cyawe).”]]></translation>
<footnotes></footnotes>
</aya>
<aya number="43">
<translation><![CDATA[Yewe Mariyamu! Ibombarike kuri Nyagasani wawe, wubame ndetse ununame (usenga Allah) hamwe n’abunama.]]></translation>
<footnotes></footnotes>
</aya>
<aya number="44">
<translation><![CDATA[Izo ni zimwe mu nkuru z’ibyihishe tuguhishurira (yewe Muhamadi). Kandi ntabwo wari hamwe na bo ubwo banagaga amakaramu yabo (batombora) kugira ngo muri bo haboneke uzarera Mariyamu; ndetse nta n’ubwo wari kumwe na bo ubwo bajyaga impaka.]]></translation>
<footnotes></footnotes>
</aya>
<aya number="45">
<translation><![CDATA[Ibuka ubwo Malayika yavugaga ati “Yewe Mariyamu! Mu by’ukuri, Allah aguhaye inkuru nziza y’ijambo rimuturutseho[1] (ry’uko uzabyara umwana w’umuhungu). Izina rye ni Masihi Issa (Yesu) mwene Mariyamu. Azaba umunyacyubahiro ku isi no ku mperuka, kandi azaba mu bari hafi ya Allah.”]]></translation>
<footnotes><![CDATA[[1] Ijambo riturutse kwa Allah: Ni "Ba"- bikaba- bisobanuye ivuka rya Yesu kuri Mariya adafite umugabo.]]></footnotes>
</aya>
<aya number="46">
<translation><![CDATA[Azavugisha abantu mu buhinja no mu bukwerere, kandi azaba umwe mu ntungane.]]></translation>
<footnotes></footnotes>
</aya>
<aya number="47">
<translation><![CDATA[Aravuga ati “Nyagasani wanjye! Ni gute nagira umwana kandi nta mugabo wigeze ankoraho?” Aravuga ati “Uko ni ko bimeze, Allah arema icyo ashaka. Iyo aciye iteka ry’ikintu, mu by’ukuri, arakibwira ati “Ba! Ubwo kikaba.”]]></translation>
<footnotes></footnotes>
</aya>
<aya number="48">
<translation><![CDATA[Kandi (Allah) azamwigisha igitabo, ubushishozi, Tawurati na Injili (Ivanjili).]]></translation>
<footnotes></footnotes>
</aya>
<aya number="49">
<translation><![CDATA[Azanaba Intumwa kuri bene Isiraheli (ababwire) ati “Mu by’ukuri, njye mbazaniye igitangaza giturutse kwa Nyagasani wanyu; ndababumbira mu ibumba ikimeze nk’inyoni, ngihuhemo maze gihinduke inyoni ku bushobozi bwa Allah. Ndakiza uwavukanye ubumuga bwo kutabona, umubembe, nzure abapfuye mbishobojwe na Allah, ndetse mbabwire ibyo mwariye n’ibyo muhunitse mu ngo zanyu.” Mu by’ukuri, muri ibyo harimo ikimenyetso kuri mwe, niba koko muri abemera.]]></translation>
<footnotes></footnotes>
</aya>
<aya number="50">
<translation><![CDATA[“Kandi naje nshimangira ibyambanjirije biri muri Tawurati, no kugira ngo mbazirurire bimwe mu byo mwari mwaraziririjwe. Ndetse mbazaniye ikimenyetso giturutse kwa Nyagasani wanyu. Bityo, nimugandukire Allah munanyumvire.”]]></translation>
<footnotes></footnotes>
</aya>
<aya number="51">
<translation><![CDATA[“Mu by’ukuri, Allah ni Nyagasani wanjye akaba na Nyagasani wanyu; ku bw’ibyo nimumugaragire (wenyine). Iyo ni yo nzira igororotse.”]]></translation>
<footnotes></footnotes>
</aya>
<aya number="52">
<translation><![CDATA[Nuko Issa (Yesu) amaze kubatahuraho ubuhakanyi, aravuga ati “Ni bande banshyigikira mu nzira ya Allah?” Inkoramutima (abigishwa be) baravuga bati “Twe turi abashyigikira (inzira ya) Allah, twemeye Allah kandi unatubere umuhamya ko turi Abayisilamu (abicisha bugufi).”]]></translation>
<footnotes></footnotes>
</aya>
<aya number="53">
<translation><![CDATA[Nyagasani wacu! Twemeye ibyo wahishuye tunakurikira Intumwa (zawe); bityo twandike mu bahamya (b’ukuri).]]></translation>
<footnotes></footnotes>
</aya>
<aya number="54">
<translation><![CDATA[Banacuze imigambi mibisha (ubwo abahakanyi bashakaga kwica Issa), Allah na we acura imigambi (yo kuburizamo iyabo). Kandi Allah ni We uhebuje mu kuburizamo imigambi y’abantu babi.]]></translation>
<footnotes></footnotes>
</aya>
<aya number="55">
<translation><![CDATA[Ibuka ubwo Allah yavugaga ati “Yewe Issa (Yesu)! Mu by’ukuri, njye ngiye gushyira iherezo ku gihe cyawe (cyo kuba ku isi, ngusinzirize) maze nkuzamure iwanjye, ngukize abahakanyi, kandi abagukurikiye nzabarutisha abahakanye kugeza ku munsi w’imperuka. Hanyuma muzagaruka iwanjye maze mbakiranure mu byo mutavugagaho rumwe.”]]></translation>
<footnotes></footnotes>
</aya>
<aya number="56">
<translation><![CDATA[Ba bandi bahakanye nzabahanisha ibihano bikaze ku isi no ku mperuka, kandi ntibazabona ababatabara.]]></translation>
<footnotes></footnotes>
</aya>
<aya number="57">
<translation><![CDATA[Naho ba bandi bemeye bakanakora ibikorwa byiza, (Allah) azabagororera ingororano zabo zuzuye, kandi Allah ntakunda abanyamahugu.]]></translation>
<footnotes></footnotes>
</aya>
<aya number="58">
<translation><![CDATA[Ibi tugusomera ni ibimenyetso n’urwibutso byuje ubushishozi.]]></translation>
<footnotes></footnotes>
</aya>
<aya number="59">
<translation><![CDATA[Mu by’ukuri, urugero rwa Issa (Yesu) kwa Allah ni nk’urwa Adamu (mu iremwa ryabo bombi). Yamuremye mu gitaka maze aramubwira ati “Ba”, nuko abaho!]]></translation>
<footnotes></footnotes>
</aya>
<aya number="60">
<translation><![CDATA[(Uku) ni ukuri guturutse kwa Nyagasani wawe, bityo ntukabe mu bashidikanya.]]></translation>
<footnotes></footnotes>
</aya>
<aya number="61">
<translation><![CDATA[Bityo, abazakugisha impaka kubirebana na we (Yesu) nyuma y’ubu bumenyi bukugezeho, uzavuge (yewe Muhamadi) uti “Nimuze duhamagare abana bacu n’abana banyu, abagore bacu n’abagore banyu, natwe ubwacu namwe ubwanyu, hanyuma dutakambe dusaba ko umuvumo wa Allah uba ku babeshyi.”]]></translation>
<footnotes></footnotes>
</aya>
<aya number="62">
<translation><![CDATA[Rwose izi ni zo nkuru (za Yesu) z’ukuri. Kandi nta we ukwiye gusengwa mu kuri uretse Allah. Kandi mu by’ukuri, Allah ni We Nyiricyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="63">
<translation><![CDATA[Kandi nibanatera umugongo (bakanga kwemera ibi bimenyetso), mu by’ukuri Allah azi neza abangizi.]]></translation>
<footnotes></footnotes>
</aya>
<aya number="64">
<translation><![CDATA[Vuga (yewe Muhamadi) uti “Yemwe abahawe igitabo! Nimuze (duhurize) ku ijambo riboneye hagati yacu namwe; ry’uko tutagomba kugira uwo tugaragira utari Allah, kandi ntitugire icyo tumubangikanya na cyo, ndetse bamwe muri twe ntibazagire abandi ibigirwamana basenga mu cyimbo cya Allah.” Ariko nibabitera umugongo, muvuge muti “Nimuhamye ko twe turi abicisha bugufi (Abayisilamu).”]]></translation>
<footnotes></footnotes>
</aya>
<aya number="65">
<translation><![CDATA[Yemwe abahawe igitabo! Kuki mujya impaka kuri Aburahamu (buri wese avuga ko yari mu idini rye) kandi Tawurati na Injili (Ivanjili) byarahishuwe nyuma ye? Ese ntimutekereza?]]></translation>
<footnotes></footnotes>
</aya>
<aya number="66">
<translation><![CDATA[Dore mwagiye impaka ku byo mufitiye ubumenyi (ubuhanuzi bwa Muhamadi)! None se kuki mujya impaka z’ibyo mudafitiye ubumenyi (ubuhanuzi bwa Aburahamu)? Allah ni We ubizi naho mwe nta byo muzi.]]></translation>
<footnotes></footnotes>
</aya>
<aya number="67">
<translation><![CDATA[Aburahamu ntiyari Umuyahudi cyangwa Umunaswara,[1] ahubwo yasengaga Imana imwe rukumbi akanicisha bugufi ku mategeko yayo (Umuyisilamu); kandi ntabwo yari mu babangikanyamana.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="68">
<translation><![CDATA[Mu by’ukuri abegereye cyane (abafitanye isano na) Aburahamu ni abamukurikiye n’uyu muhanuzi (Muhamadi) hamwe n'abemeye. Kandi Allah ni umukunzi w’abemera.]]></translation>
<footnotes></footnotes>
</aya>
<aya number="69">
<translation><![CDATA[Bamwe mu bahawe igitabo bifuza kubayobya. Nyamara ntawe bayobya uretse bo ubwabo, ariko ntibabyiyumvisha.]]></translation>
<footnotes></footnotes>
</aya>
<aya number="70">
<translation><![CDATA[Yemwe abahawe igitabo! Kuki muhakana amagambo ya Allah kandi mwe mubihamya (ko ari ukuri)?]]></translation>
<footnotes></footnotes>
</aya>
<aya number="71">
<translation><![CDATA[Yemwe abahawe igitabo! Kuki muvanga ukuri n’ikinyoma, mukanahisha ukuri kandi mukuzi?]]></translation>
<footnotes></footnotes>
</aya>
<aya number="72">
<translation><![CDATA[Kandi bamwe mu bahawe igitabo baravuze bati “Mu gitondo, mujye mwemera ibyahishuriwe abemeye (ubutumwa bwa Muhamadi), maze nibwira mubihakane, kugira ngo bagaruke (bareke idini ryabo).”]]></translation>
<footnotes></footnotes>
</aya>
<aya number="73">
<translation><![CDATA[Kandi ntimuzagire uwo mwizera uretse ukurikira idini ryanyu. Vuga (yewe Muhamadi) uti “Mu by’ukuri, umuyoboro nyawo ni umuyoboro wa Allah.” (Baranavuze bati) kandi ntimuzemere ko hari n’umwe wahabwa nk’ibyo mwahawe (ubumenyi), kugira ngo (abemeye ubutumwa bwa Muhamadi) batazabikoresha bababuranya imbere ya Nyagasani wanyu. Vuga (yewe Muhamadi) uti “Mu by’ukuri, ingabire zose ziri mu kuboko kwa Allah, azigabira uwo ashaka. Kandi Allah ni Nyir’ingabire zagutse, Umumenyi uhebuje.”]]></translation>
<footnotes></footnotes>
</aya>
<aya number="74">
<translation><![CDATA[(Allah) aharira impuhwe ze (ubutumwa) uwo ashaka, kandi Allah ni we Nyiringabire zihambaye.]]></translation>
<footnotes></footnotes>
</aya>
<aya number="75">
<translation><![CDATA[No mu bahawe igitabo, hari uwo waragiza umutungo utubutse akawugusubiza, no muri bo kandi harimo uwo waragiza idinari[1] ntarigusubize, keretse ubanje kumutitiriza (umwishyuza ubudahwema). Ibyo babiterwa n’uko bavuze bati “Nta nkurikizi kuri twe mu guhemukira abadasobanukiwe (abatari twe).” Bakanabeshyera Allah (ko yabibaziruriye) kandi babizi (ko babeshya).]]></translation>
<footnotes><![CDATA[[1] Idinari: Ni igipimo cya zahabu cyakoreshwaga mu bihe byo hambere nk’ifaranga.]]></footnotes>
</aya>
<aya number="76">
<translation><![CDATA[Si uko bimeze! Ahubwo usohoje isezerano rye akanatinya Allah, rwose Allah akunda abamutinya.]]></translation>
<footnotes></footnotes>
</aya>
<aya number="77">
<translation><![CDATA[Mu by’ukuri abagurana isezerano rya Allah n’indahiro zabo indonke niyo zaba nke, abo nta mugabane w’ingororano bazabona ku munsi w’imperuka. Ntabwo Allah azabavugisha, ntazanabareba (n’ijisho ry’impuhwe) ku munsi w’izuka, ndetse nta n’ubwo azabeza (ibyaha byabo) kandi bazahanishwa ibihano bibabaza.]]></translation>
<footnotes></footnotes>
</aya>
<aya number="78">
<translation><![CDATA[Mu by’ukuri, no muri bo hari abagoreka indimi zabo iyo basoma igitabo (Tawurati), kugira ngo mukeke ko biri mu gitabo, kandi bitari mu gitabo. Bakavuga bati “Ibyo ni ibyaturutse kwa Allah” kandi bitaraturutse kwa Allah. Bakanahimbira Allah ikinyoma kandi babizi.]]></translation>
<footnotes></footnotes>
</aya>
<aya number="79">
<translation><![CDATA[Ntibibaho ko umuntu Allah yahaye igitabo, ubushishozi (gukiranura abantu) ndetse n’ubuhanuzi, maze yarangiza akabwira abantu ati “Nimube abagaragu banjye aho kuba aba Allah!” Ahubwo (yababwira ati) “Nimube abamenyi bubaha Allah kuko mwigisha igitabo no kubera ko mukiga.”]]></translation>
<footnotes></footnotes>
</aya>
<aya number="80">
<translation><![CDATA[Ndetse nta n’ubwo yabategeka kugira abamalayika n’abahanuzi ibigirwamana. Ese yabategeka guhakana nyuma y’uko mubaye Abayisilamu?]]></translation>
<footnotes></footnotes>
</aya>
<aya number="81">
<translation><![CDATA[Unibuke (yewe Muhamadi) ubwo Allah yagiranaga n’abahanuzi isezerano rikomeye (rigira riti) “Nimbaha igitabo n’ubushishozi, maze Intumwa (Muhamadi) ikabageraho ishimangira ibyo mufite, mugomba kuzayemera mukanayirengera.” (Allah) aravuga ati “Ese murabyemeye munabigira isezerano ryanjye?” Baravuga bati “Turabyemeye.” Aravuga ati “Ngaho nimubihamye, nanjye ndi kumwe namwe mu babihamya.”]]></translation>
<footnotes></footnotes>
</aya>
<aya number="82">
<translation><![CDATA[Ariko abazahindukira (bakica isezerano) nyuma y’ibyo, abo ni bo nkozi z’ibibi.]]></translation>
<footnotes></footnotes>
</aya>
<aya number="83">
<translation><![CDATA[Ese idini ritari irya Allah ni ryo bashaka, kandi ari We ibiri mu birere no mu isi byicishaho bugufi, bibishaka cyangwa bitabishaka? Kandi iwe ni ho bose bazasubizwa.]]></translation>
<footnotes></footnotes>
</aya>
<aya number="84">
<translation><![CDATA[Vuga (yewe Muhamadi) uti “Twemeye Allah n’ibyo twahishuriwe, ibyahishuriwe Aburahamu, Isimayili, Isihaka, Yakobo, urubyaro rwe, ibyahawe Musa, Issa (Yesu) ndetse n’ibyahawe abahanuzi biturutse kwa Nyagasani wabo. Nta n’umwe turobanura muri bo, kandi (Allah) ni we twicishaho bugufi.”]]></translation>
<footnotes></footnotes>
</aya>
<aya number="85">
<translation><![CDATA[Uzahitamo idini ritari Isilamu, ntabwo azaryakirirwa, kandi ku munsi w’imperuka azaba mu banyagihombo.]]></translation>
<footnotes></footnotes>
</aya>
<aya number="86">
<translation><![CDATA[Ni gute Allah yayobora abantu bahakanye nyuma y’uko bemeye, kandi barahamije ko Intumwa (Muhamadi) ari ukuri, ndetse baranagezweho n’ibimenyetso bigaragara? Kandi Allah ntayobora abantu b’inkozi z’ibibi.]]></translation>
<footnotes></footnotes>
</aya>
<aya number="87">
<translation><![CDATA[Abo igihembo cyabo ni ukuzagerwaho n’umuvumo wa Allah, uw’abamalayika n’uw’abantu bose.]]></translation>
<footnotes></footnotes>
</aya>
<aya number="88">
<translation><![CDATA[Bazawubamo ubuziraherezo. Ntibazoroherezwa ibihano ndetse nta n’ubwo bazahabwa agahenge.]]></translation>
<footnotes></footnotes>
</aya>
<aya number="89">
<translation><![CDATA[Uretse ba bandi bicujije nyuma y’ibyo bakanakora ibikorwa byiza. Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="90">
<translation><![CDATA[Mu by’ukuri ba bandi bahakanye nyuma y’uko bemeye, hanyuma bakongera ubuhakanyi bwabo (kugeza urupfu rubagezeho); ukwicuza kwabo ntikuzigera kwemerwa, kandi abo ni bo bayobye.]]></translation>
<footnotes></footnotes>
</aya>
<aya number="91">
<translation><![CDATA[Mu by’ukuri ba bandi bahakanye bakanapfa ari abahakanyi, nta n’umwe muri bo uzemererwa kwigura (kugira ngo adahanwa) n’ubwo yatanga zahabu yuzuye isi. Abo bazahanishwa ibihano bibabaza, ndetse ntibazagira ababatabara.]]></translation>
<footnotes></footnotes>
</aya>
<aya number="92">
<translation><![CDATA[Ntimuzigera mubona ibyiza (Ijuru) keretse mutanze mu byo mukunda, kandi icyo ari cyo cyose muzatanga, mu by’ukuri Allah arakizi neza.]]></translation>
<footnotes></footnotes>
</aya>
<aya number="93">
<translation><![CDATA[Ibiribwa byose byari biziruwe kuri bene Isiraheli, uretse ibyo Isiraheli (Yakobo) yiziririje ubwe mbere y’uko Tawurati ihishurwa. Vuga uti “Ngaho nimuzane Tawurati, muyisome (mugaragaze ko ibyo Yakobo yaziririje ubwe ari Allah wabimuziririje) niba koko muri abanyakuri.”]]></translation>
<footnotes></footnotes>
</aya>
<aya number="94">
<translation><![CDATA[Bityo uzahimbira Allah ibyo atavuze nyuma y’ibyo, abo ni bo nkozi z’ibibi (abahakanyi ba nyabo).]]></translation>
<footnotes></footnotes>
</aya>
<aya number="95">
<translation><![CDATA[Vuga (yewe Muhamadi) uti “Allah ni we uvuga ukuri.” Bityo, nimukurikire idini rya Aburahamu wasengaga Imana imwe rukumbi, kandi ntiyari mu babangikanyamana.]]></translation>
<footnotes></footnotes>
</aya>
<aya number="96">
<translation><![CDATA[Mu by’ukuri, ingoro ya mbere yashyiriweho abantu (kugira ngo isengerwemo Allah) ni ya yindi iri i Baka (Maka); yuje imigisha ikaba n’umuyoboro ku biremwa.]]></translation>
<footnotes></footnotes>
</aya>
<aya number="97">
<translation><![CDATA[Irimo ibimenyetso bigaragara; (muri byo hari) ahantu Aburahamu yahagaze (ayubaka); kandi uyinjiyemo aba atekanye. Allah yategetse abantu gukora umutambagiro mutagatifu (Hija) kuri iyo ngoro k’ubifitiye ubushobozi. Uzahakana (itegeko rya Hija), mu by’ukuri, Allah arihagije nta cyo akeneye ku biremwa.]]></translation>
<footnotes></footnotes>
</aya>
<aya number="98">
<translation><![CDATA[Vuga (yewe Muhamadi) uti “Yemwe abahawe igitabo!” Kuki muhakana ibimenyetso bya Allah, kandi Allah ari Umuhamya w’ibyo mukora?”]]></translation>
<footnotes></footnotes>
</aya>
<aya number="99">
<translation><![CDATA[Vuga uti “Yemwe abahawe igitabo! Kuki mukumira abashaka kugana inzira ya Allah (idini rya Isilamu), muyihimbira ko idatunganye, nyamara namwe muri abahamya (ko Isilamu ari yo nzira y’ukuri)? Kandi Allah ntabwo ayobewe ibyo mukora.”]]></translation>
<footnotes></footnotes>
</aya>
<aya number="100">
<translation><![CDATA[Yemwe abemeye! Nimugira bamwe mwumvira mu bahawe igitabo, bazabasubiza mu buhakanyi nyuma y’uko mwamaze kwemera!]]></translation>
<footnotes></footnotes>
</aya>
<aya number="101">
<translation><![CDATA[Ni gute mwahakana kandi musomerwa amagambo ya Allah ndetse n’Intumwa ye iri kumwe namwe? Kandi uzashikama ku nzira ya Allah, rwose aba ayobowe inzira igororotse.]]></translation>
<footnotes></footnotes>
</aya>
<aya number="102">
<translation><![CDATA[Yemwe abemeye! Nimungandukire Allah uko bikwiye, kandi ntimuzapfe mutari Abayisilamu (nyakuri).]]></translation>
<footnotes></footnotes>
</aya>
<aya number="103">
<translation><![CDATA[Munafatane urunana mwese ku mugozi wa Allah (Qur’an) kandi ntimugatatane. Munibuke ingabire za Allah yabahundagajeho ubwo bamwe bari abanzi b’abandi, nuko ahuza imitima yanyu maze ku bw’ingabire ze muba abavandimwe. Mwari no ku nkengero z’urwobo rw’umuriro arawubakiza. Uko ni ko Allah abagaragariza ibimenyetso bye kugira ngo muyoboke.]]></translation>
<footnotes></footnotes>
</aya>
<aya number="104">
<translation><![CDATA[Kandi muri mwe habemo itsinda rihamagarira gukora ibyiza, ritegeka ibiboneye rikanabuza ibibi. Rwose abo ni bo bakiranutsi.]]></translation>
<footnotes></footnotes>
</aya>
<aya number="105">
<translation><![CDATA[Ntimuzanabe nka ba bandi batatanye ntibanavuge rumwe nyuma y’uko ibimenyetso bigaragara bibagezeho. Abo bazahanishwa ibihano bihambaye.]]></translation>
<footnotes></footnotes>
</aya>
<aya number="106">
<translation><![CDATA[Ku munsi (w’imperuka) uburanga buzererana ubundi bwijime; abo uburanga bwabo buzaba bwijimye (bazabwirwa) bati “Ese mwahakanye nyuma y’uko mwemeye? Ngaho nimusogongere ububabare bw’ibihano kubera ubuhakanyi bwanyu.”]]></translation>
<footnotes></footnotes>
</aya>
<aya number="107">
<translation><![CDATA[Naho abo uburanga bwabo buzaba bwererana, bazaba mu mpuhwe za Allah, bazazibemo ubuziraherezo.]]></translation>
<footnotes></footnotes>
</aya>
<aya number="108">
<translation><![CDATA[Ayo ni amagambo ya Allah tugusomera mu kuri (yewe Muhamadi), kandi Allah ntajya ahuguza ibiremwa.]]></translation>
<footnotes></footnotes>
</aya>
<aya number="109">
<translation><![CDATA[Kandi ibiri mu birere n’ibiri mu isi ni ibya Allah, ndetse kwa Allah ni ho ibintu byose bizasubizwa.]]></translation>
<footnotes></footnotes>
</aya>
<aya number="110">
<translation><![CDATA[Muri umuryango uboneye watoranyirijwe abantu; mubwiriza ibyiza mukabuza ibibi kandi mukanemera Allah. Iyo abahawe igitabo baza kwemera, byari kuba byiza kuri bo. Muri bo hari abemeye ariko abenshi muri bo ni ibyigomeke.]]></translation>
<footnotes></footnotes>
</aya>
<aya number="111">
<translation><![CDATA[Nta cyo bazabatwara uretse kubabangamira (mu mvugo) kandi nibanabarwanya bazabatera imigongo (bahunga), kandi ntibazatabarwa.]]></translation>
<footnotes></footnotes>
</aya>
<aya number="112">
<translation><![CDATA[Bokamwe no gusuzugurika aho bari hose, uretse ku bw’isezerano rya Allah n’isezerano ry’abantu (amasezerano yemerera abatari Abayisilamu kuba mu bihugu bya kiyisilamu batekanye). Bahora barakariwe na Allah ndetse bokamwe n’ubukene. Ibyo ni ukubera ko bahakanaga ibimenyetso bya Allah bakanica abahanuzi kandi bidakwiye. Ibyo ni ukubera ko bigometse bakanarengera (amategeko ya Allah).]]></translation>
<footnotes></footnotes>
</aya>
<aya number="113">
<translation><![CDATA[Ariko bose ntibameze kimwe; mu bahawe igitabo harimo itsinda ritunganye (kuko ryemeye ubutumwa bwa Muhamadi), risoma amagambo ya Allah mu bihe by’ijoro kandi rikubama (risenga).]]></translation>
<footnotes></footnotes>
</aya>
<aya number="114">
<translation><![CDATA[Bemera Allah n’umunsi w’imperuka, bagategeka gukora ibiboneye, bakabuza gukora ibibi, bakanarushanwa mu kwihutira gukora ibyiza. Rwose abo ni bamwe mu ntungane.]]></translation>
<footnotes></footnotes>
</aya>
<aya number="115">
<translation><![CDATA[Ndetse ibyiza byose bazakora, ntibazabura kubihemberwa. Kandi Allah azi neza abamutinya.]]></translation>
<footnotes></footnotes>
</aya>
<aya number="116">
<translation><![CDATA[Naho ba bandi bahakanye, mu by’ukuri nta cyo imitungo yabo n’urubyaro rwabo bizabamarira kwa Allah. Rwose abo ni abo mu muriro; bazawubamo ubuziraherezo.]]></translation>
<footnotes></footnotes>
</aya>
<aya number="117">
<translation><![CDATA[Urugero rw’ibyo batanga muri ubu buzima bw’isi, ni nk’urw’umuyaga urimo imbeho nyinshi, wangiza ibihingwa by’abantu bihemukiye (b’abanyabyaha) ukabyoreka. Nyamara Allah ntiyabahuguje ahubwo ni bo ubwabo bihuguje.]]></translation>
<footnotes></footnotes>
</aya>
<aya number="118">
<translation><![CDATA[Yemwe abemeye! Ntimukagire inshuti magara abatari muri mwe, kuko badahwema kubagirira inabi banabifuriza ibibi. Rwose urwango rwagaragaye mu mvugo zabo kandi ibyo ibituza byabo bihishe ni byo bikomeye. Mu by’ukuri, twabasobanuriye ibimenyetso, niba koko mufite ubwenge butekereza.]]></translation>
<footnotes></footnotes>
</aya>
<aya number="119">
<translation><![CDATA[Dore mwe murabakunda nyamara bo ntibabakunda, kandi mwemera ibitabo byose. N’iyo bahuye namwe bavuga (babaryarya) bati “Twaremeye”, ariko bakwiherera bakabarumira imitwe y’intoki (babakubitira agatoki ku kandi) kubera uburakari (ndengakamere) babafitiye. Vuga uti “Nimwicwe n’uburakari bwanyu!” Mu by’ukuri Allah ni Umumenyi uhebuje w’ibiri mu bituza.]]></translation>
<footnotes></footnotes>
</aya>
<aya number="120">
<translation><![CDATA[Iyo mugezweho n’icyiza, birabababaza, mwagerwaho n’ikibi bakabyishimira. Nyamara nimwihangana mukanatinya (Allah), imigambi mibisha yabo nta cyo izabatwara. Mu by’ukuri, Allah azi neza ibyo bakora.]]></translation>
<footnotes></footnotes>
</aya>
<aya number="121">
<translation><![CDATA[Kandi wibuke (yewe Muhamadi) ubwo wazindukaga mu gitondo usize umuryango wawe (ukajya) gushyira abemeramana mu birindiro by’urugamba (rwabereye ku musozi wa Uhudi). Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="122">
<translation><![CDATA[Unibuke ubwo amatsinda abiri muri mwe yashaka guhunga urugamba kandi Allah ari umunywanyi (umurengezi) wabo. Bityo abemera bajye biringira Allah.]]></translation>
<footnotes></footnotes>
</aya>
<aya number="123">
<translation><![CDATA[Kandi rwose Allah yarabatabaye mu rugamba rwabereye i Bad’ri igihe mwari mwasuzuguritse (nta ntege mufite). Ngaho nimugandukire Allah kugira ngo mushimire.]]></translation>
<footnotes></footnotes>
</aya>
<aya number="124">
<translation><![CDATA[(Ibuka) ubwo wabwiraga abemera uti “Ese ntibibahagije kuba Nyagasani wanyu yabatera inkunga y’abamalayika ibihumbi bitatu (bavuye mu ijuru)?”]]></translation>
<footnotes></footnotes>
</aya>
<aya number="125">
<translation><![CDATA[Ni byo! Nimwihangana mukanatinya Allah, nuko (abanzi) bakabatera bihuse, Nyagasani wanyu azabatera inkunga y’abamalayika ibihumbi bitanu bafite ibimenyetso bibaranga.]]></translation>
<footnotes></footnotes>
</aya>
<aya number="126">
<translation><![CDATA[Ibyo kandi nta kindi Allah yabikoreye, uretse kuba inkuru nziza kuri mwe no kugira ngo imitima yanyu ituze. Nta n’ahandi intsinzi ituruka uretse kwa Allah, Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="127">
<translation><![CDATA[(Ibyo yabikoze) kugira ngo arimbure agatsiko k’abahakanye cyangwa agasuzuguze, nuko batahe bamwaye.]]></translation>
<footnotes></footnotes>
</aya>
<aya number="128">
<translation><![CDATA[Kuba (Allah) yakwakira ukwicuza (kw'abakwemeye yewe Muhamadi, bakagukurikira) cyangwa yahana (abazakomeza guhakana); ibyo nta bushobozi ubifitiye, kuko mu by’ukuri ari inkozi z’ibibi.]]></translation>
<footnotes></footnotes>
</aya>
<aya number="129">
<translation><![CDATA[Kandi ibiri mu birere n’ibiri mu isi ni ibya Allah. Ababarira uwo ashaka akanahana uwo ashaka. Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="130">
<translation><![CDATA[Yemwe abemeye! Ntimukarye Riba mukomeza kuzitubura, kandi mugandukire Allah kugira ngo mugere ku ntsinzi.]]></translation>
<footnotes></footnotes>
</aya>
<aya number="131">
<translation><![CDATA[Munatinye umuriro wateguriwe abahakanyi.]]></translation>
<footnotes></footnotes>
</aya>
<aya number="132">
<translation><![CDATA[Ndetse munumvire Allah n’Intumwa (Muhamadi) kugira ngo mugirirwe impuhwe.]]></translation>
<footnotes></footnotes>
</aya>
<aya number="133">
<translation><![CDATA[Kandi mwihutire gushaka imbabazi ziva kwa Nyagasani wanyu, n’ijuru rifite ubugari bungana n’ibirere n’isi; ryateguriwe abagandukira (Allah),]]></translation>
<footnotes></footnotes>
</aya>
<aya number="134">
<translation><![CDATA[Ba bandi batanga mu bihe byiza no mu bihe by’ingorane, abatsinda uburakari, n’abababarira abantu, kandi Allah akunda abakora ibyiza (nk’abo).]]></translation>
<footnotes></footnotes>
</aya>
<aya number="135">
<translation><![CDATA[Na ba bandi iyo bakoze icyaha cy’urukozasoni cyangwa bakihemukira (batumvira Allah), bibuka Allah nuko bagasaba imbabazi z’ibyaha byabo -ese ni nde wababarira ibyaha uretse Allah?- ntibanagume mu byo bakoraga kandi babizi (ko ari ibyaha).]]></translation>
<footnotes></footnotes>
</aya>
<aya number="136">
<translation><![CDATA[Abo ibihembo byabo ni imbabazi ziturutse kwa Nyagasani wabo n’ijuru ritembamo imigezi, bazabamo ubuziraherezo. Mbega ukuntu ibihembo by’abakora (neza) bihebuje!]]></translation>
<footnotes></footnotes>
</aya>
<aya number="137">
<translation><![CDATA[Mbere yanyu hagiye habaho ingero (z’ibyabaye ku bababanjirije). Ngaho nimutambagire isi maze murebe uko iherezo ry’abahakanye ryagenze.]]></translation>
<footnotes></footnotes>
</aya>
<aya number="138">
<translation><![CDATA[Ibi (Qur’an) ni ibisobanuro ku bantu, bikaba umuyoboro n’inyigisho ku batinyamana.]]></translation>
<footnotes></footnotes>
</aya>
<aya number="139">
<translation><![CDATA[Ntimucike intege cyangwa ngo mugire agahinda, kandi ari mwe muri hejuru (mufite intsinzi), niba koko muri abemera.]]></translation>
<footnotes></footnotes>
</aya>
<aya number="140">
<translation><![CDATA[Niba mwagezweho n’igikomere (cyangwa urupfu mu rugamba rwa Uhudi), mu by’ukuri n’abandi (abanzi banyu) igikomere nk’icyo cyabagezeho (mu rugamba rwa Bad’ri). Iyo ni iminsi dusimburanya hagati y’abantu (gutsinda cyangwa gutsindwa) no kugira ngo Allah agaragaze abemeye, anagire muri mwe intwari (zicwa ziharanira ubusugire bw’ukwemera kwazo). Kandi Allah ntakunda inkozi z’ibibi.]]></translation>
<footnotes></footnotes>
</aya>
<aya number="141">
<translation><![CDATA[No kugira ngo Allah yeze abemera ndetse anoreke abahakanyi.]]></translation>
<footnotes></footnotes>
</aya>
<aya number="142">
<translation><![CDATA[Cyangwa mwibwira ko muzinjira mu ijuru Allah atari yabagerageza ngo yerekane abaharaniye inzira ye n’abihangana muri mwe?]]></translation>
<footnotes></footnotes>
</aya>
<aya number="143">
<translation><![CDATA[Nyamara mwajyaga mwifuza urupfu (kugwa ku rugamba) mbere y’uko muhura na rwo. Ngaho murarubonye n’amaso yanyu.]]></translation>
<footnotes></footnotes>
</aya>
<aya number="144">
<translation><![CDATA[Kandi Muhamadi nta kindi ari cyo uretse kuba Intumwa, yanabanjirijwe n’izindi ntumwa. Ese aramutse apfuye cyangwa akicwa mwahita muhindukira (mugasubira mu buhakanyi)? N’uzahindukira nta cyo bizatwara Allah; kandi Allah azagororera abashimira.]]></translation>
<footnotes></footnotes>
</aya>
<aya number="145">
<translation><![CDATA[Kandi nta muntu wapfa bitari ku bushake bwa Allah no ku gihe cyagenwe. N’uzashaka ingororano zo ku isi tuzazimuha, ndetse n’uzashaka ingororano zo ku munsi w’imperuka tuzazimuha. Kandi ni ukuri tuzagororera abashimira.]]></translation>
<footnotes></footnotes>
</aya>
<aya number="146">
<translation><![CDATA[Ni bangahe mu bahanuzi barwanye bari kumwe n’abayoboke babo benshi, ariko ntibatezuka kubera ibyababayeho mu nzira ya Allah, ntibanacika intege ndetse ntibanava ku izima. Kandi Allah akunda abihangana.]]></translation>
<footnotes></footnotes>
</aya>
<aya number="147">
<translation><![CDATA[Nta rindi jambo ryabarangaga uretse kuvuga bati “Nyagasani wacu! Tubabarire ibyaha byacu no kurengera kwacu mu byo dukora; uhe ibirenge byacu gushikama, udutabare, kandi uduhe gutsinda abahakanyi.”]]></translation>
<footnotes></footnotes>
</aya>
<aya number="148">
<translation><![CDATA[Nuko Allah abaha ingororano zo ku isi n’ingororano zihebuje zo ku munsi w’imperuka. Kandi Allah akunda abakora ibyiza.]]></translation>
<footnotes></footnotes>
</aya>
<aya number="149">
<translation><![CDATA[Yemwe abemeye! Nimwumvira abahakanye, bazabasubiza mu buhakanyi, maze mube abanyagihombo.]]></translation>
<footnotes></footnotes>
</aya>
<aya number="150">
<translation><![CDATA[Ahubwo, Allah ni We Mugenga wanyu, kandi ni We Mutabazi uhebuje.]]></translation>
<footnotes></footnotes>
</aya>
<aya number="151">
<translation><![CDATA[Tuzatera ubwoba mu mitima y’abahakanye kuko babangikanyije Allah (n’ibigirwamana) badafitiye gihamya. Ubuturo bwabo buzaba umuriro kandi ni cyo cyicaro kibi cy’inkozi z’ibibi.]]></translation>
<footnotes></footnotes>
</aya>
<aya number="152">
<translation><![CDATA[Kandi rwose Allah yasohoje isezerano rye kuri mwe (ryo gutsinda urugamba rwa Uhudi), ubwo mwabicaga abibahereye uburenganzira, kugeza ubwo mudohotse, mukajya impaka ku itegeko (ry’Intumwa ryo kutava mu birindiro). Mwanyuranyije na ryo nyuma y’uko abereka ibyo mukunda (intsinzi). Muri mwe hari abashaka isi (iminyago) no muri mwe hari abashaka imperuka. Hanyuma (Allah) atuma babigaranzura kugira ngo abagerageze. Rwose yarabababariye; kandi Allah ni Nyiringabire ku bemera.]]></translation>
<footnotes></footnotes>
</aya>
<aya number="153">
<translation><![CDATA[Mwibuke ubwo mwirukaga muhunga ubudakebuka, mu gihe Intumwa (Muhamadi) yabahamagaraga iri inyuma yanyu (ngo mugaruke), nuko (Allah) akabahemba ishavu ryiyongera ku rindi. (Yarabibababariye) kugira ngo mutababazwa n’ibyabacitse (intsinzi n’iminyago) ndetse n’ibyababayeho (gutsindwa). Kandi Allah azi byimazeyo ibyo mukora.]]></translation>
<footnotes></footnotes>
</aya>
<aya number="154">
<translation><![CDATA[Maze nyuma y’ishavu abamanurira ituze, itsinda muri mwe rirasinzira (kugira ngo baruhuke), mu gihe irindi tsinda ryari ryihugiyeho, ritekereza kuri Allah ibitari ukuri; ibitekerezo bya kijiji. Nuko baravuga bati “Ese ibi (kuza ku rugamba) hari uruhare twabigizemo?” Vuga (yewe Muhamadi) uti “Gahunda zose zigenwa na Allah”, bahisha mu mitima yabo ibyo batakugaragariza, bavuga bati “Iyo tuza kugira amahitamo ntitwari kwicirwa hano.” Vuga uti “N’iyo muza kuguma mu ngo zanyu, abagenewe gupfa bari kujya kugwa aho bagenewe.” (Ibyo byose byabaye) kugira ngo Allah agaragaze ibiri mu bituza byanyu ndetse anasukure ibiri mu mitima yanyu. Kandi Allah ni Umumenyi uhebuje w’ibiri mu bituza (byanyu).]]></translation>
<footnotes></footnotes>
</aya>
<aya number="155">
<translation><![CDATA[Mu by’ukuri ba bandi bahunze (urugamba rwa Uhudi) muri mwe umunsi amatsinda abiri yasakiranaga, rwose Shitani yarabasitaje kubera bimwe mu byo bakoze. Ariko Allah yarabababariye. Rwose Allah ni Ubabarira ibyaha, Udahaniraho.]]></translation>
<footnotes></footnotes>
</aya>
<aya number="156">
<translation><![CDATA[Yemwe abemeye! Ntimukabe nka ba bandi bahakanye bavuga ku byerekeye abavandimwe babo bari ku rugendo cyangwa ku rugamba bati “Iyo bagumana natwe ntibari gupfa cyangwa ngo bicwe.” Ibyo Allah abikora kugira ngo bibe agahinda mu mitima yabo (kuko batemera igeno). Nyamara Allah ni we utanga ubuzima akanatanga urupfu. Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="157">
<translation><![CDATA[Kandi muramutse mwiciwe mu nzira ya Allah (ku rugamba rutagatifu) cyangwa mugapfa (mutaguye ku rugamba, nta cyo muzaba muhombye), mumenye ko imbabazi n’impuhwe bya Allah biruta ibyo barundanya (mu mitungo yo ku isi).]]></translation>
<footnotes></footnotes>
</aya>
<aya number="158">
<translation><![CDATA[Kandi nimuramuka mupfuye (urw’ikirago) cyangwa mukicwa (ku rugamba), rwose kwa Allah ni ho muzakoranyirizwa.]]></translation>
<footnotes></footnotes>
</aya>
<aya number="159">
<translation><![CDATA[No ku bw’impuhwe za Allah (yewe Muhamadi) waraboroheye. Kandi iyo uza kuba umunyamwaga n’umunyamutima mubi, bari kuguhunga. Bityo bababarire, ubasabire imbabazi (kwa Allah), unabagishe inama mu byo ukora. Kandi mu gihe ufashe umwanzuro (nyuma yo kugisha inama), ujye wiringira Allah; mu by’ukuri, Allah akunda abamwiringira.]]></translation>
<footnotes></footnotes>
</aya>
<aya number="160">
<translation><![CDATA[Allah aramutse abatabaye ntawabatsinda, anabatereranye ni nde wundi utari We wabatabara? Bityo, abemera bajye biringira Allah (wenyine).]]></translation>
<footnotes></footnotes>
</aya>
<aya number="161">
<translation><![CDATA[Ntibikwiye ko umuhanuzi yariganya (yikubira iminyago). N’uwo ari we wese uzakora uburiganya, ku munsi w’imperuka azaryozwa ibyo yariganyije. Hanyuma buri muntu ahemberwe ibyo yakoze mu buryo bwuzuye, kandi ntibazahuguzwa.]]></translation>
<footnotes></footnotes>
</aya>
<aya number="162">
<translation><![CDATA[Ese ukora agamije kwishimirwa na Allah ni kimwe n’uwikururiye uburakari bwa Allah ndetse n’icyicaro cye kikaba ari mu muriro? Kandi (mu muriro) ni ryo shyikiro ribi!]]></translation>
<footnotes></footnotes>
</aya>
<aya number="163">
<translation><![CDATA[Abo bombi bazaba bari mu nzego (zitandukanye) imbere ya Allah, kandi Allah ni Ubona bihebuje ibyo bakora.]]></translation>
<footnotes></footnotes>
</aya>
<aya number="164">
<translation><![CDATA[Mu by’ukuri Allah yahaye inema abemera ubwo yaboherezagamo Intumwa ibaturutsemo, ibasomera amagambo Ye, ikanabeza (ibyaha byabo kuko bayikurikiye), ikanabigisha igitabo (Qur’an) n’ubushishozi (imigenzo y’Intumwa), kandi mbere y’ibyo bari mu buyobe bugaragara.]]></translation>
<footnotes></footnotes>
</aya>
<aya number="165">
<translation><![CDATA[Ese ubwo mwagerwagaho n’amakuba (mu rugamba rwa Uhudi), -nyamara mwarayakubye kabiri (ku banzi banyu mu rugamba rwa Badiri)- maze mukavuga muti “Ibi bitewe n’iki?” Vuga uti “Ibyo bitewe namwe ubwanyu (kubera ibikorwa byanyu bibi).” Mu by’ukuri Allah ni Ushoborabyose.]]></translation>
<footnotes></footnotes>
</aya>
<aya number="166">
<translation><![CDATA[Kandi amakuba yababayeho umunsi amatsinda abiri yasakiranaga (mu rugamba rwa Uhudi) byari ku bushake bwa Allah no kugira ngo agaragaze abemera (nyakuri),]]></translation>
<footnotes></footnotes>
</aya>
<aya number="167">
<translation><![CDATA[No kugira ngo Allah agaragaze indyarya, ubwo zabwirwaga ziti “Nimuze murwane mu nzira ya Allah, cyangwa (mudufashe) gukumira (umwanzi).” (Izo ndyarya) ziravuga ziti “Iyo tumenya ko hari urugamba, twari kubakurikira.” Kuri uwo munsi, bari hafi cyane y’ubuhakanyi kurusha uko bari abemera; bavugisha iminwa yabo ibitari mu mitima yabo. Kandi Allah azi bihebuje ibyo bahisha.]]></translation>
<footnotes></footnotes>
</aya>
<aya number="168">
<translation><![CDATA[Ba bandi basigaye (mu ngo zabo) bakavuga bagenzi babo bishwe bagira bati “Iyo batwumvira ntibari kwicwa.” Babwire uti “Ngaho nimwikingire urupfu niba koko muri abanyakuri.”]]></translation>
<footnotes></footnotes>
</aya>
<aya number="169">
<translation><![CDATA[Ntuzanacyeke na gato ko abishwe mu nzira ya Allah bapfuye; ahubwo ni bazima kwa Nyagasani wabo, ndetse banahabwa amafunguro,]]></translation>
<footnotes></footnotes>
</aya>
<aya number="170">
<translation><![CDATA[Bishimiye ibyo Allah yabahaye mu ngabire ze, kandi banaha inkuru nziza abatarabakurikira (abatarapfa), bakiri inyuma yabo ko batagomba kugira ubwoba (bwo gupfa mu nzira ya Allah) kandi ko batazagira agahinda.]]></translation>
<footnotes></footnotes>
</aya>
<aya number="171">
<translation><![CDATA[Bishimira inema n’ingabire bivuye kwa Allah, kandi mu by’ukuri Allah ntaburizamo ibihembo by’abemera.]]></translation>
<footnotes></footnotes>
</aya>
<aya number="172">
<translation><![CDATA[Ba bandi bitabye umuhamagaro wa Allah n’Intumwa (Muhamadi) nyuma y’uko bagezweho n’ibikomere; abakoze ibyiza muri bo bakanatinya (Allah), bazagororerwa ibihembo bihambaye.]]></translation>
<footnotes></footnotes>
</aya>
<aya number="173">
<translation><![CDATA[Ba bandi abantu babwiye bati “Mu by’ukuri abantu (Abakurayishi) babateraniyeho, bityo nimubatinye.” Ariko ibyo byabongereye ukwemera, maze baravuga bati “Allah araduhagije kandi ni We Murinzi mwiza.”]]></translation>
<footnotes></footnotes>
</aya>
<aya number="174">
<translation><![CDATA[Maze batahukana inema n’ingabire bya Allah nta kibi kibagezeho. Bakurikiye kwishimirwa na Allah, kandi Allah ni Nyiringabire zihambaye.]]></translation>
<footnotes></footnotes>
</aya>
<aya number="175">
<translation><![CDATA[Mu by’ukuri, uwo ni Shitani ubatinyisha abambari be; bityo ntimuzabatinye, ahubwo muntinye niba muri abemera nyakuri.]]></translation>
<footnotes></footnotes>
</aya>
<aya number="176">
<translation><![CDATA[Kandi abihutira kujya mu buhakanyi ntibakagutere agahinda; mu by’ukuri, nta cyo bashobora gutwara Allah. Allah arashaka ko nta mugabane (w’ibyiza) bazabona ku munsi w’imperuka; kandi bazahanishwa ibihano bihambaye.]]></translation>
<footnotes></footnotes>
</aya>
<aya number="177">
<translation><![CDATA[Mu by’ukuri ba bandi bahisemo ubuhakanyi bakabugurana ukwemera, nta cyo bazatwara Allah; kandi bazahanishwa ibihano bibabaza.]]></translation>
<footnotes></footnotes>
</aya>
<aya number="178">
<translation><![CDATA[Kandi abahakanye ntibakibwire na rimwe ko kuba tubarindiriza (ntitubahanireho) ari byo byiza kuri bo. Mu by’ukuri, tubarindiriza kugira ngo bongere ibyaha; kandi bazahanishwa ibihano bisuzuguza.]]></translation>
<footnotes></footnotes>
</aya>
<aya number="179">
<translation><![CDATA[Allah ntiyari kurekera abemeramana muri ubu buryo murimo, kugeza agaragaje ababi mu beza. Kandi Allah ntiyari kubahishurira ibitagaragara, cyakora Allah ahitamo uwo ashaka mu Ntumwa ze (akaba ari we abihishurira). Ku bw’ibyo, nimwemere Allah n’Intumwa ze. Kandi nimwemera mukanatinya Allah, muzagororerwa ibihembo bihambaye.]]></translation>
<footnotes></footnotes>
</aya>
<aya number="180">
<translation><![CDATA[Na ba bandi bagira ubugugu mu byo Allah yabahaye mu ngabire ze, ntibakibwire na rimwe ko ari byo byiza kuri bo, ahubwo ni byo bibi kuri bo; ku munsi w’izuka bazanigirizwa ibyo bagiriye ubugugu. Kandi Allah ni We uzazungura ibirere n’isi, kandi Allah azi neza ibyo mukora.]]></translation>
<footnotes></footnotes>
</aya>
<aya number="181">
<translation><![CDATA[Rwose Allah yumvise imvugo ya ba bandi bavuze bati “Mu by’ukuri, Allah ni umutindi naho twe tukaba abakungu.” Tuzandika ibyo bavuze ndetse no kwica abahanuzi kwabo babarenganyije, tunababwire tuti “Nimwumve ububabare bw’ibihano bitwika.”]]></translation>
<footnotes></footnotes>
</aya>
<aya number="182">
<translation><![CDATA[Ibyo ni ukubera ibyo amaboko yanyu yakoze. Kandi mu by’ukuri, Allah ntabwo arenganya abagaragu (be).]]></translation>
<footnotes></footnotes>
</aya>
<aya number="183">
<translation><![CDATA[Ba bandi bavuze bati “Mu by’ukuri, Allah yadusezeranyije kutazemera Intumwa iyo ari yo yose keretse izatuzanira igitambo kizotswa n’umuriro (uvuye mu ijuru).” Vuga (yewe Muhamadi) uti “Intumwa zabagezeho mbere yanjye zifite ibimenyetso bigaragara ndetse (zinafite) n’ibyo muvuga; none se kuki mwazishe niba muri abanyakuri?”]]></translation>
<footnotes></footnotes>
</aya>
<aya number="184">
<translation><![CDATA[Nibaguhinyura, rwose n’izindi Ntumwa (zabayeho) mbere yawe zarahinyuwe, kandi zarazanye ibimenyetso bigaragara, ibitabo ndetse n’igitabo gifite urumuri.]]></translation>
<footnotes></footnotes>
</aya>
<aya number="185">
<translation><![CDATA[Buri wese azasogongera ku rupfu. Kandi rwose ku munsi w’izuka muzagororerwa ibihembo byanyu mu buryo bwuzuye. Bityo, uzashyirwa kure y’umuriro akinjizwa mu ijuru, rwose azaba atsinze. Kandi ubuzima bw’isi nta cyo buri cyo uretse ko ari ibyishimo bishuka (abantu).]]></translation>
<footnotes></footnotes>
</aya>
<aya number="186">
<translation><![CDATA[Rwose muzageragezwa mu mitungo yanyu no kubura abanyu, kandi muzumva ibibababaza byinshi biturutse ku bahawe ibitabo mbere yanyu (Abayahudi n’Abanaswara) ndetse n’ababangikanyamana; ariko nimwihangana mukanagandukira (Allah). Mu by’ukuri ibyo ni bimwe mu byemezo bihambaye.]]></translation>
<footnotes></footnotes>
</aya>
<aya number="187">
<translation><![CDATA[Unibuke (yewe Muhamadi) ubwo Allah yahaga isezerano rikomeye abahawe igitabo (cya Tawurati n’Ivanjili) ry’uko bagomba kubisobanurira abantu batabihisha, ariko babiteye umugongo babigurana ikiguzi gito. Nyamara ibyo bahisemo ni bibi.]]></translation>
<footnotes></footnotes>
</aya>
<aya number="188">
<translation><![CDATA[Ntukibwire ko ba bandi bishimira ibikorwa (bibi) bakoze, bakanakunda gushimirwa ibyo batakoze; rwose ntutekereze ko bazakiranuka n’ibihano; ahubwo bazahanishwa ibihano bibabaza.]]></translation>
<footnotes></footnotes>
</aya>
<aya number="189">
<translation><![CDATA[Kandi ubwami bw’ibirere n’ubw’isi ni ubwa Allah, ndetse Allah ni Ushobora byose.]]></translation>
<footnotes></footnotes>
</aya>
<aya number="190">
<translation><![CDATA[Mu by’ukuri, mu kuremwa kw’ibirere n’isi no gusimburana kw’ijoro n’amanywa, harimo ibimenyetso ku banyabwenge.]]></translation>
<footnotes></footnotes>
</aya>
<aya number="191">
<translation><![CDATA[Ba bandi basingiza Allah, baba bahagaze, bicaye, cyangwa baryamye, bakanatekereza ku iremwa ry’ibirere n’isi (bagira bati) “Nyagasani wacu! Ibi ntiwabiremye nta mpamvu. Ubutagatifu ni ubwawe! Ngaho turinde ibihano by’umuriro.”]]></translation>
<footnotes></footnotes>
</aya>
<aya number="192">
<translation><![CDATA[Nyagasani wacu! Mu by’ukuri, uwo uzinjiza mu muriro uzaba umusuzuguje; kandi inkozi z’ibibi ntizizigera zibona abatabazi.]]></translation>
<footnotes></footnotes>
</aya>
<aya number="193">
<translation><![CDATA[Nyagasani wacu! Mu by’ukuri, twumvise umuhamagazi (Intumwa Muhamadi) uhamagarira ukwemera (agira ati) “Nimwemere Nyagasani wanyu”, nuko turemera. None Nyagasani wacu! Tubabarire ibyaha byacu, udukize ibicumuro byacu, kandi uzadukure ku isi turi mu beza.]]></translation>
<footnotes></footnotes>
</aya>
<aya number="194">
<translation><![CDATA[Nyagasani wacu! Unaduhe ibyo wadusezeranyije binyuze ku ntumwa zawe. Kandi ntuzadukoze isoni ku munsi w’imperuka, kuko mu by’ukuri utajya wica isezerano (ryawe).]]></translation>
<footnotes></footnotes>
</aya>
<aya number="195">
<translation><![CDATA[Nuko Nyagasani wabo abakirira ubusabe (agira ati) “Mu by’ukuri, njye sinagira imfabusa igikorwa cyakozwe n’umwe muri mwe, yaba uw’igitsina gabo cyangwa uw’igitsina gore, kuko mukomokanaho (murareshya mu guhemberwa ibyo mukora). Bityo ba bandi bimutse bakanameneshwa mu ngo zabo, bagatotezwa bazira kugana inzira yanjye, bakarwana, bakanicwa, rwose nzabababarira ibyaha byabo nanabinjize mu busitani (Ijuru) butembamo imigezi. Ibyo ni ibihembo biturutse kwa Allah, kandi kwa Allah ni ho hari ibihembo byiza.”]]></translation>
<footnotes></footnotes>
</aya>
<aya number="196">
<translation><![CDATA[Ntuzashukwe n’umudendezo abahakanye bafite ku isi.]]></translation>
<footnotes></footnotes>
</aya>
<aya number="197">
<translation><![CDATA[Ni umunezero w’akanya gato, hanyuma ubuturo bwabo bukaba mu muriro wa Jahanamu kandi ni yo buturo bubi .]]></translation>
<footnotes></footnotes>
</aya>
<aya number="198">
<translation><![CDATA[Ariko ba bandi batinye Nyagasani wabo, bazagororerwa ubusitani butembamo imigezi (mu ijuru), bazabubamo ubuziraherezo. Bizaba ari izimano rivuye kwa Allah, kandi ibiri kwa Allah ni akarusho ku bakora neza.]]></translation>
<footnotes></footnotes>
</aya>
<aya number="199">
<translation><![CDATA[Mu by’ukuri mu bahawe ibitabo harimo abemera Allah n’ibyo mwahishuriwe (Qur’an) ndetse n’ibyo bahishuriwe (Tawurati n’Ivanjili); bibombarika imbere ya Allah. Ntibagurana amagambo ya Allah indonke (n’ubwo zaba) nke; abo bazahabwa ingororano zabo kwa Nyagasani wabo. Kandi mu by’ukuri, Allah ni Ubanguka mu ibarura.]]></translation>
<footnotes></footnotes>
</aya>
<aya number="200">
<translation><![CDATA[Yemwe abemeye! Nimwihangane munihanganishanye, kandi mushikame (ku rugamba), ndetse mugandukire Allah kugira ngo mugere ku ntsinzi.]]></translation>
<footnotes></footnotes>
</aya>
</sura>
<sura number="4">
<aya number="1">
<translation><![CDATA[Yemwe bantu! Nimugandukire Nyagasani wanyu, We wabaremye abakomoye ku muntu umwe (Adamu), akamuremera umugore we [Hawa (Eva)] amumukomoyemo; arangije akwirakwiza (ku isi) abagabo benshi n’abagore abakomoye kuri abo bombi. Ngaho nimugandukire Allah We musabana ku bwe kandi (mutinye guca) imiryango. Mu by’ukuri, Allah ni Umugenzuzi wanyu.]]></translation>
<footnotes></footnotes>
</aya>
<aya number="2">
<translation><![CDATA[Munahe imfubyi (zimaze kugimbuka) imitungo yazo, kandi ikibi (mu mitungo yanyu) ntimukakigurane icyiza (mu mitungo yazo). Kandi ntimukarye imitungo yazo muyigeretse ku yanyu. Mu by’ukuri, icyo ni icyaha gikomeye.]]></translation>
<footnotes></footnotes>
</aya>
<aya number="3">
<translation><![CDATA[Kandi nimutinya kutagirira ubutabera imfubyi[1] (muzareke kuzishaka) ahubwo murongore abandi bagore babashimishije, (baba) babiri, batatu cyangwa bane; ariko nimutinya kutazagira ubutabera hagati yabo, (muzarongore) umwe gusa cyangwa abaja banyu. Ibyo ni byo byegereye kutarengera kwanyu.]]></translation>
<footnotes><![CDATA[[1] Kutagira ubutabera kugamijwe aha ni ukurongora umukobwa w’imfubyi urera, utamuhaye inkwano ze nk’abandi.]]></footnotes>
</aya>
<aya number="4">
<translation><![CDATA[Kandi mujye muha abagore inkwano zabo nk’impano. Ariko nibagira icyo babageneramo ku neza, mujye mucyakirana ubwuzu n’umutima mwiza.]]></translation>
<footnotes></footnotes>
</aya>
<aya number="5">
<translation><![CDATA[Ntimukanafate imitungo yanyu Allah yagize ibibabeshejeho ngo muyihe abadafite ubwenge; ahubwo mujye muyibatungamo, muyibambikemo, kandi mujye mubabwira mukoresheje imvugo nziza.]]></translation>
<footnotes></footnotes>
</aya>
<aya number="6">
<translation><![CDATA[Mujye mugerageza imfubyi (mureba ko zamaze kumenya gukoresha neza umutungo), kugeza ubwo zigeze mu gihe cy’ubukure; nimusanga zaraciye akenge, muzazihe imitungo yazo. Kandi ntimukayirye musesagura munatanguranwa n’uko zikura. Ariko uzaba yishoboye, azifate (ntazarye kuri iyo mitungo); naho uzaba ari umukene, azarye mu rugero. Igihe muzaba muzishyikiriza imitungo yazo, mujye muzishakira ababihamya, kandi Allah arahagije mu kubarura.]]></translation>
<footnotes></footnotes>
</aya>
<aya number="7">
<translation><![CDATA[Abagabo bafite umugabane (wo kuzungura) mu byo ababyeyi babo n’abo bafitanye isano basize, ndetse n’abagore bafite umugabane mu byo ababyeyi babo n’abo bafitanye isano basize; byaba bike cyangwa byinshi. Uwo ni umugabane wagenwe (na Allah).]]></translation>
<footnotes></footnotes>
</aya>
<aya number="8">
<translation><![CDATA[N’igihe abo bafitanye isano, imfubyi n’abakene bazaba bahari mu gihe cy’igabana (izungura), mujye mugira icyo mubahamo kandi mubabwire amagambo meza.]]></translation>
<footnotes></footnotes>
</aya>
<aya number="9">
<translation><![CDATA[Kandi ba bandi batinya kuba (nyuma yo gupfa) basiga urubyaro rw’urunyantege nke (rukaba rwakorerwa amahugu), bajye batinya (gufata nabi imfubyi). Bityo, nibatinye Allah kandi banavuge amagambo akwiriye.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri ba bandi barya imitungo y’imfubyi mu mahugu, baba bashyira umuriro mu nda zabo, kandi bazatwikwa n’umuriro ugurumana.]]></translation>
<footnotes></footnotes>
</aya>
<aya number="11">
<translation><![CDATA[Mu bijyanye n’izungura ry’abana banyu, Allah abategeka ko umuhungu azajya ahabwa umugabane ungana n’uw’abakobwa babiri, naho mu gihe ari abakobwa barenze babiri, bagahabwa bibiri bya gatatu by’ibyo uwapfuye yasize; ariko naba umukobwa umwe, ajye ahabwa kimwe cya kabiri. Naho ababyeyi be, buri wese ajye ahabwa kimwe cya gatandatu mu byo (uwapfuye) yasize, igihe yari afite umwana. Naho igihe nta mwana asize akazungurwa n’ababyeyi be, nyina ajye ahabwa kimwe cya gatatu. Kandi naba afite abavandimwe, nyina ajye ahabwa kimwe cya gatandatu. (Izungura ryose rikorwa) nyuma yo gukuramo irage cyangwa umwenda. Ababyeyi banyu n’abana banyu ntimuzi ubafitiye akamaro kurusha undi. (Iyi migabane yagenwe mu izungura) ni itegeko rivuye kwa Allah. Mu by’ukuri Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="12">
<translation><![CDATA[Namwe (bagabo) muhabwa kimwe cya kabiri cy’ibyo abagore banyu basize mu gihe nta mwana bari bafite. Ariko iyo basize umwana, muhabwa kimwe cya kane cy’ibyo basize nyuma yo kwishyura ibyo baraze cyangwa umwenda. Na bo (abagore) bahabwa kimwe cya kane mu byo mwasize iyo mudafite abana, ariko iyo musize abana, bahabwa kimwe cya munani mu byo mwasize, nyuma yo kwishyura ibyo mwaraze cyangwa umwenda. Iyo umugabo cyangwa umugore azunguwe nta babyeyi cyangwa abana asize, ariko akaba asize umuvandimwe cyangwa mushiki we, buri wese muri bombi ajye ahabwa kimwe cya gatandatu. Ariko nibaba barenze babiri, bajye bafatanya kimwe cya gatatu, nyuma yo kwishyura ibyo yaraze cyangwa umwenda, ku buryo ntawe uryamirwa. Iri ni itegeko riturutse kwa Allah; kandi Allah ni Umumenyi uhebuje, Udahubuka.]]></translation>
<footnotes></footnotes>
</aya>
<aya number="13">
<translation><![CDATA[Izo ni imbago zashyizweho na Allah, kandi uwo ari we wese wumvira Allah n’Intumwa ye, azamwinjiza mu Ijuru ritembamo imigezi; bazabamo ubuziraherezo. Uko ni na ko gutsinda guhambaye.]]></translation>
<footnotes></footnotes>
</aya>
<aya number="14">
<translation><![CDATA[Naho uzigomeka kuri Allah n’Intumwa Ye akanarengera imbago ze, azamwinjiza mu muriro azabamo ubuziraherezo, ndetse azahanishwa ibihano bisuzuguza.]]></translation>
<footnotes></footnotes>
</aya>
<aya number="15">
<translation><![CDATA[Na ba bandi mu bagore banyu bazakora ibikozasoni (ubusambanyi), muzabishakire abahamya bane muri mwe babibashinje. Nibabihamya, muzabafungirane mu ngo zanyu (ntibagire aho bajya) kugeza bapfuye cyangwa se Allah akabagenera ubundi buryo.[1]]]></translation>
<footnotes><![CDATA[[1] Ubundi buryo buvugwa muri uyu murongo, ni igihano cyo guterwa amabuye gihanishwa umugore wasambanye yarashatse umugabo, kikaba cyarashyizweho gisimbura icyo kubafungirana mu ngo kugeza bapfuye.]]></footnotes>
</aya>
<aya number="16">
<translation><![CDATA[Na babiri (umusore n’umukobwa bakiri ingaragu) muri mwe bazakora ubusambanyi muzababuze amahoro (mubagaya mu ruhame).[1] Nibicuza bagakora ibikorwa byiza, muzabihorere. Mu by’ukuri, Allah ni Uwakira ukwicuza, Nyirimbabazi.]]></translation>
<footnotes><![CDATA[[1] Igihano cyo kugaya mu ruhame cyakorerwaga abakiri ingaragu bakoze ubusambanyi kivugwa muri uyu murongo, cyaje gusimburwa n’igihano cyo kubakubita inkoni ijana buri wese nk’uko kigaragara muri Surat Nur (24), umurongo wayo wa 2.]]></footnotes>
</aya>
<aya number="17">
<translation><![CDATA[Mu by’ukuri ukwicuza Allah yakira ni ukwa ba bandi bacumura kubera ubujiji, hanyuma bakihutira kwicuza. Abo ni bo Allah yakira ukwicuza kwabo, kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="18">
<translation><![CDATA[(Kwicuza nyako kwemerwa na Allah) ntabwo ari ukwa ba bandi bakora ibikorwa bibi, kugeza ubwo umwe muri bo agezweho n’urupfu maze akavuga ati “Mu by’ukuri, ubu ndicujije”; ndetse na ba bandi bapfuye ari abahakanyi (nabo ukwicuza kwabo ntikwemerwa). Abo twabateguriye ibihano bibabaza.]]></translation>
<footnotes></footnotes>
</aya>
<aya number="19">
<translation><![CDATA[Yemwe abemeye! Muziririjwe kuzungura abagore ku gahato, kandi ntimukabagore (mubabuza kongera gushakwa) kugira ngo mubambure bimwe mu byo mwabahaye; keretse baramutse bakoze icyaha kigaragara (nk’ubusambanyi cyangwa gusuzugura abagabo babo), kandi mujye mubana na bo neza. Nimugira icyo mubanenga (mujye mwihangana), kuko hari ubwo mwakwanga ikintu Allah akaba ari cyo ashyiramo ibyiza byinshi.]]></translation>
<footnotes></footnotes>
</aya>
<aya number="20">
<translation><![CDATA[Kandi nimushaka kurongora umugore mumusimbuza undi, mukaba mwarahaye umwe muri bo umutungo utubutse (inkwano), ntimuzagire na gito mwisubiza muri wo. Ese mwakisubiza bitari mu kuri kandi ari n’icyaha kigaragara?]]></translation>
<footnotes></footnotes>
</aya>
<aya number="21">
<translation><![CDATA[Ni gute mwakisubiza kandi mwaragiranye amabanga y’abashakanye, bakaba baranagiranye namwe isezerano rikomeye?]]></translation>
<footnotes></footnotes>
</aya>
<aya number="22">
<translation><![CDATA[Kandi ntimukarongore abagore barongowe na ba so, uretse ibyahise (mbere ya Isilamu). Mu by’ukuri, ibyo byari ibikozasoni, birakaza cyane kandi bikaba inzira mbi.]]></translation>
<footnotes></footnotes>
</aya>
<aya number="23">
<translation><![CDATA[Muziririjwe (kurongora) ba nyoko, abakobwa banyu, bashiki banyu, ba nyogosenge, ba nyoko wanyu, abakobwa b’abavandimwe banyu, abishywa banyu, ba nyoko babonkeje (batababyaye), bashiki banyu mwasangiye ibere (mutavukana), ba nyokobukwe, abakobwa mwareze bavuka ku bagore banyu mwaryamanye; ariko iyo mutaryamanye (na ba nyina, mukaba mwaratandukanye) nta cyaha kuri mwe (kurongora abo bakobwa). (Munaziririjwe kandi kurongora) abakazana banyu (bashakanye) n’abana banyu mwibyariye, munaziririjwe gushaka abavandimwe babiri mu gihe kimwe, uretse ibyahise (mbere ya Isilamu). Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="24">
<translation><![CDATA[Kandi (muziririjwe kurongora) abagore bubatse, uretse ba bandi mufiteho ububasha (abaja). Ibyo ni ibyo Allah yabategetse. Abandi bose batari abo (bavuzwe mu mirongo yabanje) muziruriwe kubashaka mwifashishije imitungo yanyu, mukareka kuba abasambanyi. Kuri ba bandi muzaba (mwarashyingiranywe) mugakorana imibonano mpuzabitsina, muzabahe inkwano zabo nk’uko byategetswe. Ariko nta kibi kuri mwe ku byo mwemeranyijweho (muramutse mubahaye ibyisumbuyeho) nyuma y’inkwano. Mu by’ukuri, Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="25">
<translation><![CDATA[N’uzaba adafite amikoro muri mwe yo kurongora abagore b’abemera batari abaja, azarongore mu baja banyu b’abemerakazi. Kandi Allah ni we uzi neza ukwemera kwanyu; bamwe mukomoka ku bandi (muhuje ukwemera). Bityo, mujye mushyingiranwa na bo mubiherewe uburenganzira n’ababahagarariye, kandi mubahe inkwano zabo ku neza; bagomba kuba biyubashye, batari abasambanyi ndetse batanafite inshuti z’abagabo bakorana ibibi. Ariko nibakora ubusambanyi nyuma yo gushyingirwa, bazahanishwe kimwe cya kabiri cy’ibihano by’abagore batari abaja. Ibyo (kurongora umuja) ni kuri wa wundi muri mwe utinya kugwa mu busambanyi; ariko mwihanganye, ni byo byiza kuri mwe, kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="26">
<translation><![CDATA[Allah arashaka kubagaragariza (ibyo muziruriwe n’ibyo muziririjwe) no kubayobora inzira z’abababanjirije, ndetse no kwakira ukwicuza kwanyu; kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="27">
<translation><![CDATA[Kandi Allah arashaka kwakira ukwicuza kwanyu, ariko ba bandi bakurikira irari ryabo bifuza ko (mwe abemera) mwatana bihambaye (mugata inzira igororotse).]]></translation>
<footnotes></footnotes>
</aya>
<aya number="28">
<translation><![CDATA[Allah arashaka kuborohereza kubera ko umuntu yaremwe ari umunyantege nke.]]></translation>
<footnotes></footnotes>
</aya>
<aya number="29">
<translation><![CDATA[Yemwe abemeye! Bamwe muri mwe ntibakarye imitungo y’abandi mu buryo butemewe, keretse igihe ari ubucuruzi (mugiranye) bushingiye ku bwumvikane. Kandi ntimukiyahure, mu by’ukuri, Allah ni Umunyembabazi kuri mwe.]]></translation>
<footnotes></footnotes>
</aya>
<aya number="30">
<translation><![CDATA[N’uzakora ibyo kubera ubugome n’amahugu, tuzamwinjiza mu muriro, kandi ibyo kuri Allah biroroshye.]]></translation>
<footnotes></footnotes>
</aya>
<aya number="31">
<translation><![CDATA[Nimuramuka mwirinze ibyaha bikomeye mubujijwe gukora, tuzabababarira ibyaha byanyu byoroheje, tunabinjize mu irembo ryubahitse (Ijuru).]]></translation>
<footnotes></footnotes>
</aya>
<aya number="32">
<translation><![CDATA[Kandi ntimukifuze ibyo Allah yahaye bamwe muri mwe kurusha abandi. Abagabo bazahemberwa ibyo bakoze, ndetse n’abagore bahemberwe ibyo bakoze. Mujye munasaba Allah mu ngabire ze. Mu by’ukuri, Allah ni Umumenyi wa byose.]]></translation>
<footnotes></footnotes>
</aya>
<aya number="33">
<translation><![CDATA[Na buri wese twamugeneye abazungura mu byo asize; ari bo babyeyi bombi ndetse n’abo bafitanye isano. Na ba bandi mwagiranye igihango, mujye mubaha umugabane wabo.[1] Mu by’ukuri, Allah ni Umuhamya uhebuje wa buri kintu.]]></translation>
<footnotes><![CDATA[[1] Mbere y’ihishurwa ry’imirongo ya Qur’an igaragaza amategeko agenga izungura rishingiye ku isano ry’amaraso, hari ho kuzungurana hagati y’abimukira bavuye i Maka n’ababakiriye i Madina kubera amasezerano y’igihango bari baragiranye. Ariko aho amategeko agenga izungura ahishuriwe muri Qur’an, yasimbuye ubwo buryo bw’izungura rishingiye ku gihango.]]></footnotes>
</aya>
<aya number="34">
<translation><![CDATA[Abagabo ni abahagararizi b’abagore kubera ibyo Allah yarutishije bamwe abandi, no ku bw’ibyo (abagabo) batanga mu mitungo yabo. Bityo, abagore batunganye ni abicisha bugufi (bumvira Allah n’abagabo babo), bagacunga neza iby’abo bashakanye mu gihe badahari, kubera ko ari indagizo bahawe na Allah. Na ba bandi (abagore) mutinya ukwigomeka kwabo, mujye mubanza mubagire inama, (nibatisubiraho) mubimuke mu buryamo, (nibinangira) mujye mubakubita (mu buryo bworoheje, niba hari icyo byakemura). Ariko nibisubiraho bakabumvira, ntimuzabashakeho impamvu z’urwitwazo. Mu by’ukuri, Allah ni Uwikirenga, Usumba byose.]]></translation>
<footnotes></footnotes>
</aya>
<aya number="35">
<translation><![CDATA[Kandi nimuramuka mutinye amakimbirane aganisha ku butane hagati yabo bombi, muzaboherereze abunzi (babiri), umwe uturutse mu muryango w’umugabo n’undi uturutse mu muryango w’umugore; niba bombi bashaka ubwiyunge, Allah azabibashoboza. Mu by’ukuri, Allah ni Umumenyi uhebuje, Uzi neza ibyo mukora.]]></translation>
<footnotes></footnotes>
</aya>
<aya number="36">
<translation><![CDATA[Kandi mujye musenga Allah (wenyine) kandi ntimukamubangikanye n’icyo ari cyo cyose; mujye mugirira neza ababyeyi, abo mufitanye isano, imfubyi, abakene, umuturanyi mufitanye isano, umuturanyi usanzwe, uwo musangiye urugendo, uri ku rugendo, n’abacakara banyu. Mu by’ukuri, Allah ntakunda umunyagasuzuguro, umwibone,]]></translation>
<footnotes></footnotes>
</aya>
<aya number="37">
<translation><![CDATA[Ba bandi bagira ubugugu bakanabushishikariza abantu, bagahisha ibyo Allah yabahaye mu ngabire ze. Kandi twateganyirije abahakanyi ibihano bisuzuguza.]]></translation>
<footnotes></footnotes>
</aya>
<aya number="38">
<translation><![CDATA[Na ba bandi batanga imitungo yabo (bagamije) kwiyereka abantu, batanemera Allah n’umunsi w’imperuka. Kandi uwo Shitani azabera inshuti, azaba agize inshuti mbi.]]></translation>
<footnotes></footnotes>
</aya>
<aya number="39">
<translation><![CDATA[Byari kubatwara iki iyo baza kwemera Allah n’umunsi w’imperuka, bakanatanga mu byo Allah yabagabiye? Kandi Allah arabazi bihagije.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri, Allah ntahuguza (igikorwa cy’ibiremwa bye) kabone n’iyo cyaba kingana n’akantu gato cyane kadashobora kubonwa n’ijisho; ariko iyo ari keza (gakozwe), aragatubura akanagahembera ingororano zihambaye ziturutse iwe.]]></translation>
<footnotes></footnotes>
</aya>
<aya number="41">
<translation><![CDATA[Ubwo bizaba bimeze bite (ku munsi w’imperuka), igihe tuzazana umuhamya (Intumwa) uturutse muri buri muryango, nawe (Muhamadi) tukakuzana uri umuhamya kuri abo (watumweho)?]]></translation>
<footnotes></footnotes>
</aya>
<aya number="42">
<translation><![CDATA[Kuri uwo munsi, ba bandi bahakanye bakanigomeka ku ntumwa (Muhamadi) bazifuza ko iyo isi iza kuba yarabamize, bakaba barigumiye mu mva (kugira ngo batagira icyo babazwa), nyamara nta cyo bazahisha Allah.]]></translation>
<footnotes></footnotes>
</aya>
<aya number="43">
<translation><![CDATA[Yemwe abemeye! Ntimukegere isengesho mwasinze[1] kugeza igihe musobanukiwe ibyo muvuga (mugaruye ubwenge) ndetse n’igihe mufite Janaba (mwagiranye imibonano n’abagore banyu cyangwa mwasohotswemo n’intanga mukaba mutariyuhagira) -keretse abanyura mu musigiti bitambukira cyangwa se abari ku rugendo-; kugeza mwiyuhagiye umubiri wose. Kandi nimuba murwaye cyangwa muri ku rugendo, cyangwa se umwe muri mwe avuye mu bwiherero, cyangwa mwabonanye n’abagore banyu ntimubone amazi, mujye mukora Tayamumu[2] mwisukure mukoresheje igitaka gisukuye, mugihanaguze uburanga bwanyu no ku maboko yanyu (ku biganza byanyu). Mu by’ukuri, Allah ni Uhanaguraho ibyaha, Umunyembabazi.]]></translation>
<footnotes><![CDATA[[1] Muri uyu murongo kunywa inzoga byari bitaraziririzwa, nyuma haza guhishurwa imirongo iziziririza burundu. 
[2] Tayamumu : Ni ijambo risobanura kwisukuza igitaka cyangwa umucanga bisukuye, mu kigwi cyo gukoresha amazi iyo byabaye ngombwa.]]></footnotes>
</aya>
<aya number="44">
<translation><![CDATA[Ese ntiwamenye (yewe Muhamadi) ba bandi bahawe ingabire yo gusobanukirwa igitabo (Tawurati) bagahitamo ubuyobe, bakanashaka ko (namwe) muyoba inzira igororotse?]]></translation>
<footnotes></footnotes>
</aya>
<aya number="45">
<translation><![CDATA[Allah ni We uzi neza abanzi banyu, kandi Allah arahagije kuba Umurinzi, ndetse Allah aranahagije kuba Umutabazi.]]></translation>
<footnotes></footnotes>
</aya>
<aya number="46">
<translation><![CDATA[Muri ba bandi babaye Abayahudi, harimo abahindura amagambo ya Allah bayakura mu myanya yayo, bakavuga bati “Turumvise ariko turigometse, ndetse udutege amatwi utwumve ariko twe ntitukumve, cisha make tukumve”; bakabivuga bagoreka indimi zabo, banasebya idini (Isilamu). Nyamara iyo baza kuvuga bati “Turumvise kandi turumviye”, (bakanavuga bati) “Twumve kandi utwihanganire”; rwose byari kuba byiza kandi binakwiye kuri bo. Ariko Allah yarabavumye kubera ubuhakanyi bwabo; bityo ntibazigera bemera uretse gake.]]></translation>
<footnotes></footnotes>
</aya>
<aya number="47">
<translation><![CDATA[Yemwe abahawe igitabo! Nimwemere ibyo twahishuye (Qur’an) bishimangira ibyo (musanzwe) mufite, mbere y’uko dusibanganya uburanga (tubukebanya) nuko tukabwerekeza inyuma, cyangwa tukabavuma nk’uko twavumye abantu bari barategetswe kubahiriza umunsi w’Isabato (kubera kutayubahiriza). Kandi itegeko rya Allah rirubahirizwa.]]></translation>
<footnotes></footnotes>
</aya>
<aya number="48">
<translation><![CDATA[Mu by’ukuri, Allah ntababarira icyaha cyo kumubangikanya, ahubwo ababarira (ibindi) bitari icyo k’uwo ashaka. Kandi ubangikanya Allah rwose aba ahimbye icyaha gihambaye.]]></translation>
<footnotes></footnotes>
</aya>
<aya number="49">
<translation><![CDATA[Ese ntiwamenye (yewe Muhamadi) ba bandi bigira abere? Nyamara Allah yeza uwo ashaka, kandi ntibazahuguzwa (ibyiza bakoze) kabone n’iyo byaba Fatiila.[1]]]></translation>
<footnotes><![CDATA[[1] Fatiila: umuzi muto ungana n’akadodo uba mu rubuto rw’itende]]></footnotes>
</aya>
<aya number="50">
<translation><![CDATA[Reba uko bahimbira Allah ikinyoma, kandi ibyo birahagije kuba icyaha kigaragara.]]></translation>
<footnotes></footnotes>
</aya>
<aya number="51">
<translation><![CDATA[Ese ntiwamenye (yewe Muhamadi) abahawe ingabire yo gusobanukirwa igitabo (Tawurati)? Nyamara bakemera ibigirwamana n’amashitani, bakanabwira abahakanye ko ari bo bayobotse inzira y’ukuri kurusha abemeye (Allah).]]></translation>
<footnotes></footnotes>
</aya>
<aya number="52">
<translation><![CDATA[Abo ni bo Allah yavumye, kandi uwo Allah yavumye ntiwamubonera umutabara.]]></translation>
<footnotes></footnotes>
</aya>
<aya number="53">
<translation><![CDATA[Ese baba bafite umugabane mu bwami (bwa Allah)? Bibaye bityo, nta n’umuntu baha ibingana n’intimatima (y’akabuto k’itende).]]></translation>
<footnotes></footnotes>
</aya>
<aya number="54">
<translation><![CDATA[Cyangwa bagirira ishyari abantu ku byo Allah yabahaye mu ngabire ze? Kandi twarahaye umuryango wa Aburahamu igitabo n’ubushishozi ndetse tunabaha ubwami buhambaye.]]></translation>
<footnotes></footnotes>
</aya>
<aya number="55">
<translation><![CDATA[Bityo, muri bo hari ababwemeye (ubutumwa bwa Muhamadi) ndetse no muri bo hari ababwitaje (babutera umugongo), kandi umuriro wa Jahanamu urahagije kuzabatwika.]]></translation>
<footnotes></footnotes>
</aya>
<aya number="56">
<translation><![CDATA[Mu by’ukuri ba bandi bahakanye ibimenyetso byacu, tuzabinjiza mu muriro. Buri uko impu z’imibiri yabo zizajya zishya, tuzajya tuzisimbuza izindi mpu kugira ngo bumve ububabare bw’ibihano. Mu by’ukuri, Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="57">
<translation><![CDATA[Naho ba bandi bemeye bakanakora ibikorwa byiza, tuzabinjiza mu ijuru ritembamo imigezi, bazabamo ubuziraherezo. Bazagiramo abafasha basukuye, kandi tuzanabinjiza mu gicucu gihoraho.]]></translation>
<footnotes></footnotes>
</aya>
<aya number="58">
<translation><![CDATA[Mu by’ukuri, Allah abategeka gusubiza indagizo bene zo, kandi ko mu gihe mukiranuye abantu, mubakiranura mu butabera. Mu by’ukuri, inyigisho Allah abaha ni nziza! Mu by’ukuri Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="59">
<translation><![CDATA[Yemwe abemeye! Nimwumvire Allah, munumvire Intumwa, ndetse n’abayobozi muri mwe. Nimuramuka mugize icyo mutavugaho rumwe, mujye mugishakira igisubizo kwa Allah no ku Ntumwa (Qur’an na Sunat); niba koko mwemera Allah n’umunsi w’imperuka. Ibyo ni byo byiza kandi bibaha ibisobanuro bikwiye.]]></translation>
<footnotes></footnotes>
</aya>
<aya number="60">
<translation><![CDATA[Ese ntiwamenye (yewe Muhamadi) ba bandi bavuga ko bemeye ibyo wahishuriwe ndetse n’ibyahishuwe mbere yawe, bagashaka ko bakiranurwa n’andi mategeko atari aya Allah, kandi barategetswe kuyahakana? Nyamara Shitani ishaka kubayobya bikabije.]]></translation>
<footnotes></footnotes>
</aya>
<aya number="61">
<translation><![CDATA[N’iyo babwiwe bati “Nimuze tugane ibyo Allah yahishuye ndetse tunagane Intumwa (Muhamadi), ubona ababeshya ko bemera (indyarya) bagutera umugongo.”]]></translation>
<footnotes></footnotes>
</aya>
<aya number="62">
<translation><![CDATA[None se bizamera bite igihe amakuba azaba abagezeho kubera ibyo bakoresheje amaboko yabo, hanyuma bakakugana barahira kuri Allah (bavuga) bati “Nta kindi twari tugamije uretse ineza no kunga (abashyamiranye)?”]]></translation>
<footnotes></footnotes>
</aya>
<aya number="63">
<translation><![CDATA[Abo ngabo ni ba bandi Allah azi ibiri mu mitima yabo; bityo ujye ubihorera ahubwo ubigishe, unababwire ijambo ribakora ku mitima ku biberekeyeho.]]></translation>
<footnotes></footnotes>
</aya>
<aya number="64">
<translation><![CDATA[Kandi nta ntumwa n’imwe twohereje uretse kugira ngo yumvirwe ku bushake bwa Allah. Nyamara iyo bamara kwihemukira bakakugana maze bagasaba imbabazi Allah, ndetse n’Intumwa ikabasabira imbabazi; rwose bari gusanga Allah ari Uwakira ukwicuza, Nyirimbabazi.]]></translation>
<footnotes></footnotes>
</aya>
<aya number="65">
<translation><![CDATA[Oya! Ndahiye ku izina rya Nyagasani wawe! Ntibazigera bemera by’ukuri, keretse babanje kukugira (yewe Muhamadi) umucamanza mu makimbirane yavuka hagati yabo, hanyuma ntibasigarane ingingimira mu mitima yabo kubera uko wabakiranuye, kandi bakabyakira banyuzwe.]]></translation>
<footnotes></footnotes>
</aya>
<aya number="66">
<translation><![CDATA[N’iyo tuza kubategeka tuti “Mwiyice cyangwa musohoke mu nzu zanyu (mwimuke burundu)”, nta byo bari gukora usibye bake muri bo; nyamara iyo baza gukora ibyo bashishikarizwa, byari kuba byiza kuri bo bikanarushaho kubakomeza (mu nzira ya Allah).]]></translation>
<footnotes></footnotes>
</aya>
<aya number="67">
<translation><![CDATA[Iyo biza kuba bityo (bakoze ibyo basabwa), rwose twari kubaha ingororano zihambaye ziduturutseho,]]></translation>
<footnotes></footnotes>
</aya>
<aya number="68">
<translation><![CDATA[Kandi twari no kubayobora inzira igororotse.]]></translation>
<footnotes></footnotes>
</aya>
<aya number="69">
<translation><![CDATA[Kandi abumvira Allah n’Intumwa (Muhamadi), abo bazaba bari kumwe (mu ijuru) n’abo Allah yahundagajeho inema ze; (barimo) abahanuzi, abemeye by’ukuri, abaguye ku rugamba baharanira inzira ya Allah ndetse n’intungane. Abo ni bo nshuti nziza!]]></translation>
<footnotes></footnotes>
</aya>
<aya number="70">
<translation><![CDATA[Izo ni ingabire zituruka kwa Allah, kandi Allah arahagije kuba ari Umumenyi uhebuje.]]></translation>
<footnotes></footnotes>
</aya>
<aya number="71">
<translation><![CDATA[Yemwe abemeye! Mujye mwitonda (mu kwitegura umwanzi); mujye mujya ku rugamba mu matsinda atandukanye cyangwa mugendere hamwe.]]></translation>
<footnotes></footnotes>
</aya>
<aya number="72">
<translation><![CDATA[Mu by’ukuri, muri mwe hari utinda kujya ku rugamba, maze mwagerwaho n’akaga (gutsindwa), akavuga ati “Rwose Allah yampundagajeho inema (yandinze) kuba ntari kumwe na bo.”]]></translation>
<footnotes></footnotes>
</aya>
<aya number="73">
<translation><![CDATA[Ariko iyo mugezweho n’ingabire ziturutse kwa Allah (intsinzi), rwose avuga -nk’aho nta rukundo ruri hagati yanyu na we- ati “Iyo nza kuba hamwe na bo nari kubona ubutunzi buhambaye (iminyago)!”]]></translation>
<footnotes></footnotes>
</aya>
<aya number="74">
<translation><![CDATA[Bityo ba bandi bemeye guhara ubuzima bw’isi bakabugurana imperuka (abemera) nibarwane mu nzira ya Allah, kandi urwana mu nzira ya Allah akicwa cyangwa agatsinda, tuzamuhemba ibihembo bihambaye.]]></translation>
<footnotes></footnotes>
</aya>
<aya number="75">
<translation><![CDATA[Ni iki kibabuza kurwana mu nzira ya Allah mu gihe mubona abanyantege nke mu bagabo, abagore n’abana (barenganywa, batakamba) bavuga bati “Nyagasani wacu! Dukure muri uyu mudugudu (kuko) bene wo ari inkozi z’ibibi, kandi uduhe umurinzi uturutse iwawe, ndetse unaduhe umutabazi uturutse iwawe.”]]></translation>
<footnotes></footnotes>
</aya>
<aya number="76">
<translation><![CDATA[Abemera barwana mu nzira ya Allah, naho abahakanyi bakarwana mu nzira ya Shitani. Ngaho nimurwanye abambari ba Shitani; mu by’ukuri imigambi ya Shitani ntishinga.]]></translation>
<footnotes></footnotes>
</aya>
<aya number="77">
<translation><![CDATA[Ese ntiwamenye (yewe Muhamadi) ba bandi babwiwe bati “Mureke kurwana ahubwo muhozeho iswala,[1] munatange amaturo”, ariko ubwo bategekwaga kurwana, ni bwo agatsiko muri bo katinye abantu nk’uko kagatinye Allah cyangwa se birenzeho. Karavuga kati “Nyagasani wacu! Kuki udutegetse kurwana? Iyaba wari uturetseho igihe gito!” Vuga uti “Ibyishimo by’isi ni iby’igihe gito, naho imperuka ni nziza k’utinya (Allah), kandi ntimuzahuguzwa habe na Fatiila”[2]]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat. 
[2] n’ikingana n’akadodo ko mu rubuto rw’itende]]></footnotes>
</aya>
<aya number="78">
<translation><![CDATA[Aho muzaba muri hose urupfu ruzahabasanga, kabone n’ubwo mwaba muri mu nyubako z’imitamenwa. Kandi n’iyo bagezweho n’icyiza, baravuga bati “Iki giturutse kwa Allah”, naho bagerwaho n’ikibi, bakavuga bati “Iki kiguturutseho (wowe Muhamadi).” Vuga uti “Byose bituruka kwa Allah.” Ese kuki abantu batabasha gusobanukirwa ibyo babwirwa?]]></translation>
<footnotes></footnotes>
</aya>
<aya number="79">
<translation><![CDATA[Icyiza kikubayeho kiba giturutse kwa Allah, naho ikibi kikubayeho kiba kiguturutseho ubwawe. Twanakohereje (wowe Muhamadi) uri Intumwa ku bantu, kandi Allah arahagije kuba Umuhamya.]]></translation>
<footnotes></footnotes>
</aya>
<aya number="80">
<translation><![CDATA[Uwumviye Intumwa (Muhamadi), mu by’ukuri aba yumviye Allah, naho uteye umugongo (aba yihemukiye); kandi ntabwo twakohereje kuba umurinzi wabo.]]></translation>
<footnotes></footnotes>
</aya>
<aya number="81">
<translation><![CDATA[Baranavuga bati “Turumvira”, ariko mwatandukana, agatsiko muri bo kakarara gacura umugambi uhabanye n’ibyo uvuga. Nyamara Allah yandika ibyo (ako gatsiko) kararamo. Bityo, birengagize uniringire Allah. Kandi Allah arahagije kuba Umuhagararizi.]]></translation>
<footnotes></footnotes>
</aya>
<aya number="82">
<translation><![CDATA[Ese ntibatekereza kuri Qur’an? Iyo iza kuba yaraturutse ku wundi utari Allah, rwose bari kuyisangamo ukwivuguruza kwinshi.]]></translation>
<footnotes></footnotes>
</aya>
<aya number="83">
<translation><![CDATA[N’iyo bagezweho n’inkuru itanga ihumure cyangwa ikangaranya (abantu) barayisakaza; nyamara iyo baza kuyigarura ku ntumwa (Muhamadi) n’abayobozi muri bo, rwose abasesenguzi muri bo bari kuyisobanukirwa (bakareba niba ari ngombwa kuyisakaza cyangwa niba atari ngombwa). Nyamara iyo bitaza kuba ingabire n’impuhwe bya Allah kuri mwe, mwari gukurikira Shitani usibye bake muri mwe.]]></translation>
<footnotes></footnotes>
</aya>
<aya number="84">
<translation><![CDATA[Maze ujye urwana mu nzira ya Allah -ntawe ubazwa (ibikorwa bye) uretse wowe ubwawe- ndetse ujye ushishikariza abemera (gufatanya na we urugamba) kugira ngo Allah ahagarike ubugome bw’abahakanyi. Kandi Allah ni we Munyembaraga zihebuje, akaba na Nyiribihano bikaze.]]></translation>
<footnotes></footnotes>
</aya>
<aya number="85">
<translation><![CDATA[Uzakorera (mugenzi we) ubuvugizi bwiza azabigiramo umugabane abihemberwa (kwa Allah), n'uzakorera mugenzi we ubuvugizi bubi azabona igeno ribi kuri bwo. Kandi Allah ni Umugenzuzi wa buri kintu.]]></translation>
<footnotes></footnotes>
</aya>
<aya number="86">
<translation><![CDATA[N’igihe muramukijwe mu ndamutso (nziza), mujye mwikiriza mu ndamutso iyiruta cyangwa musubize imeze nka yo. Mu by’ukuri, Allah ni Ubarura bihebuje buri kintu.]]></translation>
<footnotes></footnotes>
</aya>
<aya number="87">
<translation><![CDATA[Allah! Nta yindi mana ikwiye gusengwa mu kuri uretse We. Rwose azabakoranyiriza hamwe ku munsi w’imperuka udashidikanywaho. None se ni nde wavuga ukuri kurusha Allah?]]></translation>
<footnotes></footnotes>
</aya>
<aya number="88">
<translation><![CDATA[Ni kuki mucikamo ibice bibiri ku (byerekeye) indyarya kandi Allah yarazirekeye (mu buhakanyi) kubera ibyo zakoze? Ese murashaka kuyobora uwo Allah yarekeye mu buyobe? Kandi uwo Allah yarekeye mu buyobe ntiwamubonera inzira (imuyobora).]]></translation>
<footnotes></footnotes>
</aya>
<aya number="89">
<translation><![CDATA[Bifuza ko mwahakana nk’uko bahakanye, mukaba kimwe nka bo. Bityo ntimukagire abo mugira inshuti magara muri bo kugeza bimutse kubera Allah (bakajyana n’Intumwa y’Imana ku rugamba). Ariko nibatera umugongo, (ababarwanya) muzabafate mubice aho muzabasanga hose, kandi ntimuzagire n’umwe muri bo mugira inshuti cyangwa umutabazi,]]></translation>
<footnotes></footnotes>
</aya>
<aya number="90">
<translation><![CDATA[Uretse ba bandi bifatanya n’abantu mufitanye amasezerano (y’amahoro), cyangwa ababagana bafite imitima idashaka kubarwanya cyangwa kurwanya bene wabo. Kandi iyo Allah aza kubishaka, yari kubaha ububasha (n’imbaraga zirenze izanyu) maze bakabarwanya. Ariko nibabareka bakabaha amahoro (bagahagarika imirwano), bakishyira mu maboko yanyu, (mumenye ko) Allah nta burenganzira yabahaye (bwo kurwanya abatabarwanya).]]></translation>
<footnotes></footnotes>
</aya>
<aya number="91">
<translation><![CDATA[Muzabona abandi (muri abo bahakanyi bigira abemeramana) bashaka ko mubaha amahoro, ndetse (bakanigaragaza nk’abahakanyi) kuri bene wabo (b’abahakanyi) kugira ngo na bo babahe amahoro. Buri uko (bagenzi babo) babahamagariye gusubira mu buyobe barushaho kubujyamo. Bityo, nibatabareka ngo babahe amahoro, ngo banareke kubarwanya, icyo gihe muzabafate mubice aho muzabasanga hose. Abo ni bo twabahereye uburenganzira bugaragara (bwo kubarwanya).]]></translation>
<footnotes></footnotes>
</aya>
<aya number="92">
<translation><![CDATA[Ntibikwiye ku mwemera kwica umwemera (mugenzi we) keretse bimugwiririye. N’uwishe umwemera bimugwiririye, agomba kubohora umucakara w’umwemera ndetse akanatanga impozamarira ihabwa abo mu muryango w’uwishwe, keretse bayimurekeye (bakamubabarira). N’iyo uwishwe akomoka mu bantu muhanganye ku rugamba, we akaba yari umwemera, icyo gihe uwishe agomba kubohora umucakara w’umwemera. Naho iyo akomoka mu bantu mufitanye amasezerano y’amahoro, icyo gihe (uwishe) atanga impozamarira ihabwa abo mu muryango w’uwishwe akanabohora umucakara w’umwemera. Ariko utazagira ubushobozi (bwo kubohora umucakara), agomba gusiba amezi abiri akurikirana kugira ngo yicuze kuri Allah. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="93">
<translation><![CDATA[Naho uwica umwemera abigambiriye, igihano cye ni umuriro wa Jahanamu, azabamo ubuziraherezo; kandi Allah aramurakarira, akamuvuma ndetse yanamuteguriye ibihano bihambaye.]]></translation>
<footnotes></footnotes>
</aya>
<aya number="94">
<translation><![CDATA[Yemwe abemeye! Nimujya (kurwana) mu nzira ya Allah mujye mushishoza, kandi ntimukabwire uwo ari we wese ubahaye indamutso y’amahoro (abereka ko ari umwemera) muti “Ntabwo uri umwemera”; mugamije amaronko y’ubuzima bw’isi; nyamara kwa Allah hari ibyiza byinshi. Uko ni ko mwari mumeze mbere (mu ntangiriro za Isilamu, muhisha ukwemera kwanyu), maze Allah abagirira ubuntu (arabayobora); bityo mujye mushishoza. Mu by’ukuri, Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="95">
<translation><![CDATA[Bamwe mu bemera banze kujya ku rugamba badafite impamvu, ntibahwanye n’abaharanira inzira ya Allah bakoresheje imitungo yabo n’ubuzima bwabo. Allah yahaye urwego rwisumbuye abaharanira inzira ye bakoresheje imitungo yabo n’ubuzima bwabo, kurenza abanze kujya ku rugamba. Kandi buri wese (abajya ku rugamba n’abatajyayo bafite impamvu) Allah yabasezeranyije ibyiza, ariko abaharanira inzira ya Allah, yabahaye urwego rwisumbuye kurusha abatagiye ku rugamba, maze abahemba ibihembo bihambaye;]]></translation>
<footnotes></footnotes>
</aya>
<aya number="96">
<translation><![CDATA[(Ari byo): inzego (z’ikirenga mu ijuru), imbabazi ndetse n’impuhwe bimuturutseho. Kandi Allah ni Ubabarira bihebuje, Nyirimbabazi.]]></translation>
<footnotes></footnotes>
</aya>
<aya number="97">
<translation><![CDATA[Mu by’ukuri ba bandi bihemukiye, abamalayika babakuramo roho zabo bababwira bati “Mwari mu biki?” Bakabasubiza bati “Twari abanyantege nke tunatotezwa ku isi.” Hanyuma (abamalayika) bakababwira bati “Ese isi ya Allah ntiyari ngari ngo mwimukire ahandi?” Abo, ubuturo bwabo ni mu muriro wa Jahanamu kandi ni ryo herezo ribi,]]></translation>
<footnotes></footnotes>
</aya>
<aya number="98">
<translation><![CDATA[Uretse abanyantege nke mu bagabo, abagore n’abana badashoboye kwirwanaho cyangwa kuyoboka inzira (yo kwimuka).]]></translation>
<footnotes></footnotes>
</aya>
<aya number="99">
<translation><![CDATA[Abo Allah azabahanaguraho ibyaha, kandi Allah ni Uhanaguraho ibyaha, Umunyembabazi.]]></translation>
<footnotes></footnotes>
</aya>
<aya number="100">
<translation><![CDATA[N’uzimuka kubera idini rya Allah, aho yimukiye azahasanga umudendezo mwinshi n’ubukungu. Ndetse n’uzasohoka mu nzu ye yimutse kubera Allah n’Intumwa ye, hanyuma urupfu rukamugeraho (mbere y’uko agera ku cyo yari agamije), uwo igihembo cye azagisanga kwa Allah. Kandi Allah ni Ubabarira ibyaha bihebuje, Nyirimpuhwe.]]></translation>
<footnotes></footnotes>
</aya>
<aya number="101">
<translation><![CDATA[Kandi nimujya mu rugendo, nta kosa kuri mwe kugabanya iswala (umubare wa raka z’iswala) igihe mutinya ko abahakanyi babatera. Mu by’ukuri, abahakanyi ni abanzi banyu bagaragara.]]></translation>
<footnotes></footnotes>
</aya>
<aya number="102">
<translation><![CDATA[N’igihe (yewe Muhamadi) uzaba uri kumwe na bo (ku rugamba), ukabayobora mu iswala, icyo gihe itsinda rimwe muri bo rijye rihagararana na we mu iswala rinagumane intwaro zaryo. Nirimara kubama, rijye rijya inyuma yanyu mu birindiro, nuko haze irindi tsinda ritarasali naryo risali hamwe nawe, kandi ribe menge rinagumane intwaro zaryo.[1] Abahakanye bifuza ko mwarangara mukibagirwa intwaro zanyu n’imitwaro yanyu bakabagwa gitumo. Ariko nta kosa kuri mwe gushyira intwaro hasi igihe mufite imbogamizi z’imvura cyangwa murwaye, gusa mukaba menge. Mu by’ukuri, Allah yateguriye abahakanyi ibihano bisuzuguza.]]></translation>
<footnotes><![CDATA[[1] Uyu murongo ugaragaza uburyo bwihariye bwo gukora iswala mu gihe cy’urugamba.]]></footnotes>
</aya>
<aya number="103">
<translation><![CDATA[Nimurangiza gusali, mujye musingiza Allah muhagaze, mwicaye, munaryamye. Ariko mu gihe mutekanye, mujye muhozaho iswala (mu buryo busanzwe). Mu by’ukuri, iswala[1] ku bemera ni itegeko ryashyiriweho igihe kigenwe.]]></translation>
<footnotes><![CDATA[[1] Reba uko twasobanuye umurongo wa 3 muri iyi Surat.]]></footnotes>
</aya>
<aya number="104">
<translation><![CDATA[Kandi ntimuzacike intege mu gukurikirana abanzi, kuko niba mubabara na bo bababara nkamwe, ariko mukiringira (ibihembo) kwa Allah; bo batiringira. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="105">
<translation><![CDATA[Mu by’ukuri, twaguhishuriye igitabo (Qur’an) gikubiyemo ukuri, kugira ngo ukiranure abantu ukoresheje ibyo Allah yakwigishije, kandi ntukavuganire abahemu.]]></translation>
<footnotes></footnotes>
</aya>
<aya number="106">
<translation><![CDATA[Unasabe Allah kukubabarira; mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="107">
<translation><![CDATA[Kandi ntukavuganire ba bandi bihemukira ubwabo. Mu by’ukuri, Allah ntakunda umuhemu, umunyabyaha.]]></translation>
<footnotes></footnotes>
</aya>
<aya number="108">
<translation><![CDATA[Bihisha abantu (bagakora ibibi), ariko ntibashobora kwihisha Allah; kuko aba ari kumwe na bo igihe barara bacura imigambi y’imvugo atishimira. Kandi Allah azi neza ibyo bakora.]]></translation>
<footnotes></footnotes>
</aya>
<aya number="109">
<translation><![CDATA[Dore mwe murabavuganira mu buzima bwo ku isi; ariko se ni nde uzagisha impaka Allah abavuganira ku munsi w’imperuka, cyangwa se ni nde uzababera umuhagararizi?]]></translation>
<footnotes></footnotes>
</aya>
<aya number="110">
<translation><![CDATA[N’ukoze ikibi cyangwa akihemukira, hanyuma agasaba imbabazi Allah, azasanga Allah ari Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="111">
<translation><![CDATA[N’ukoze icyaha aba akikoreye we ubwe (ingaruka zacyo ziba kuri we), kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="112">
<translation><![CDATA[N’ukoze igicumuro cyangwa icyaha hanyuma akakigereka ku mwere, rwose aba yikoreye ikinyoma gikomeye n’icyaha kigaragara.]]></translation>
<footnotes></footnotes>
</aya>
<aya number="113">
<translation><![CDATA[Iyo bitaza kuba ingabire n’impuhwe bya Allah kuri wowe (Muhamadi), agatsiko muri bo kari gushaka kukuyobya; nyamara ntawe bayobya uretse kuba bakwiyobya ubwabo, kandi nta n’icyo bagutwara. Allah yaguhishuriye igitabo (Qur’an) n’ubushishozi (Sunat) anakwigisha ibyo utari uzi. Kandi ingabire za Allah kuri wowe zirahambaye.]]></translation>
<footnotes></footnotes>
</aya>
<aya number="114">
<translation><![CDATA[Nta cyiza na kimwe kiba muri byinshi mu biganiro byabo by’ibanga, keretse (ibiganiro) by’ubwiriza gutanga amaturo, gukora ibikorwa byiza cyangwa kunga abantu. N’uzakora ibyo agamije kwishimirwa na Allah, tuzamugororera ibihembo bihambaye.]]></translation>
<footnotes></footnotes>
</aya>
<aya number="115">
<translation><![CDATA[N’uzanyuranya n’Intumwa (Muhamadi) nyuma y’uko umuyoboro w’ukuri umugaragariye, agakurikira inzira itari iy’abemera; tuzamurekera mu byo yahisemo, ndetse tumwinjize mu muriro wa Jahanamu, kandi ni ryo shyikiro ribi.]]></translation>
<footnotes></footnotes>
</aya>
<aya number="116">
<translation><![CDATA[Mu by’ukuri, Allah ntababarira (icyaha cyo) kumubangikanya, ahubwo ababarira ibitari icyo k’uwo ashaka. Kandi ubangikanya Allah, rwose aba ayobye bikabije.]]></translation>
<footnotes></footnotes>
</aya>
<aya number="117">
<translation><![CDATA[(Abasenga ibitari Allah) nta kindi basenga kitari ibigirwamana by’ibigore mu cyimbo cya (Allah), kandi nta n’ikindi basenga kitari Shitani wigometse,]]></translation>
<footnotes></footnotes>
</aya>
<aya number="118">
<translation><![CDATA[Allah akaba yaramuvumye. Nuko (Shitani na we) aravuga ati “Rwose (ndahiye ko) nzagira bamwe mu bagaragu bawe nigarurira.”]]></translation>
<footnotes></footnotes>
</aya>
<aya number="119">
<translation><![CDATA[Kandi rwose nzabayobya, nzabizeza ibinyoma, kandi nzabategeka guca amatwi y’amatungo,[1] nzanabategeka guhindura kamere ndemano y’ibiremwa bya Allah. Kandi uzagira Shitani inshuti aretse Allah, azaba agize igihombo kigaragara.]]></translation>
<footnotes><![CDATA[[1] Guca amatwi y’amatungo byakorwaga n’ababangikanyamana nk’ikimenyetso cyarangaga amatungo yagombaga kumurikirwa ibigirwamana.]]></footnotes>
</aya>
<aya number="120">
<translation><![CDATA[(Shitani) abasezeranya (ibinyoma), akanabizeza (ibyo batazabona). Kandi nta cyo Shitani abizeza kitari ibishuko;]]></translation>
<footnotes></footnotes>
</aya>
<aya number="121">
<translation><![CDATA[Abo ubuturo bwabo ni umuriro wa Jahanamu, kandi ntibazabona aho bawuhungira.]]></translation>
<footnotes></footnotes>
</aya>
<aya number="122">
<translation><![CDATA[Naho ba bandi bemeye bakanakora ibikorwa byiza, tuzabinjiza mu busitani butembamo imigezi, bazabamo ubuziraherezo. Isezerano rya Allah ni ukuri; ni nde uvuga ukuri kurusha Allah?]]></translation>
<footnotes></footnotes>
</aya>
<aya number="123">
<translation><![CDATA[(Kwinjizwa mu ijuru) ntibizaba ku bw’ibyifuzo byanyu cyangwa ku bw’ibyifuzo by’abahawe igitabo. Uzakora ikibi azagihanirwa kandi ntazagira umurinzi cyangwa umutabazi utari Allah.]]></translation>
<footnotes></footnotes>
</aya>
<aya number="124">
<translation><![CDATA[N’uzakora ibitunganye, yaba uw’igitsina gabo cyangwa uw’igitsina gore, kandi akaba ari umwemera, abo bazinjira mu Ijuru kandi ntibazigera bahuguzwa habe n’iyo byaba ikingana n’intimatima.]]></translation>
<footnotes></footnotes>
</aya>
<aya number="125">
<translation><![CDATA[Ni nde waba intungane mu idini kurusha uwicisha bugufi imbere ya Allah akaba ari n’ukora ibyiza, ndetse akanakurikira idini ritunganye rya Aburahamu utarabangikanyije Allah. Kandi Allah yagize Aburahamu inshuti magara!]]></translation>
<footnotes></footnotes>
</aya>
<aya number="126">
<translation><![CDATA[Kandi ibiri mu birere n’ibiri mu isi ni ibya Allah; ndetse Allah azi neza buri kintu.]]></translation>
<footnotes></footnotes>
</aya>
<aya number="127">
<translation><![CDATA[Baranagusobanuza ku byerekeye abagore, vuga uti “Allah abaciriye iteka ku birebana na bo, ndetse n’ibyo musomerwa mu gitabo byerekeye abakobwa b’imfubyi ba bandi mudaha ibyo bagenewe (inkwano, umurage...), kandi mugashaka kubarongora. Kandi (arabasobanurira) ibijyanye n’abana (bakiri bato) b’abanyantege nke ndetse no kugirira ubutabera imfubyi. Kandi ibyiza byose mukora Allah ni Umumenyi wabyo uhebuje.]]></translation>
<footnotes></footnotes>
</aya>
<aya number="128">
<translation><![CDATA[Kandi umugore natinya kubuzwa amahoro n’umugabo we cyangwa kumuta nta cyaha kuri bo kuba bakwiyunga, kandi kwiyunga ni byo byiza. Ariko imitima y’abantu yaremanywe ubugugu. Nimukora neza (mubanira neza abagore banyu) mukanatinya Allah (mutabagabanyiriza ibyo bagenewe); mu by’ukuri, Allah azi byimazeyo ibyo mukora.]]></translation>
<footnotes></footnotes>
</aya>
<aya number="129">
<translation><![CDATA[Nta n’ubwo muzigera mushobora kugira uburinganire (mu rukundo) hagati y’abagore kabone n’ubwo mwakwitwararika. Bityo, ntimuzabogamire cyane (kuri umwe muri bo, mumugenera igihe kinini n’amafunguro arenze) mugasiga abandi ari nka ba nyirantabwa. Kandi nimutunganya ibikorwa byanyu (mubagirira ubutabera) mukanatinya Allah, mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="130">
<translation><![CDATA[Ariko (abashakanye) nibaramuka batandukanye, Allah azakungahaza buri wese muri bo mu ngabire ze. Kandi Allah ni Uhebuje mu gutanga, Nyirubugenge buhambaye.]]></translation>
<footnotes></footnotes>
</aya>
<aya number="131">
<translation><![CDATA[Ibiri mu birere n’ibiri mu isi byose ni ibya Allah. Kandi mu by’ukuri, twategetse abahawe Igitabo mbere yanyu ndetse namwe ubwanyu ko mugomba gutinya Allah. Ariko nimuhakana, mu by’ukuri (mumenye ko) ibiri mu birere n’ibiri mu isi byose ari ibya Allah, kandi Allah ni Uwihagije, Ushimwa bihebuje.]]></translation>
<footnotes></footnotes>
</aya>
<aya number="132">
<translation><![CDATA[Kandi ibiri mu birere n’ibiri mu isi byose ni ibya Allah. Ndetse Allah arahagije kuba Umurinzi.]]></translation>
<footnotes></footnotes>
</aya>
<aya number="133">
<translation><![CDATA[Aramutse abishatse yabakuraho, yemwe bantu, maze akazana abandi. Kandi ibyo Allah arabishoboye.]]></translation>
<footnotes></footnotes>
</aya>
<aya number="134">
<translation><![CDATA[Ushaka ibihembo byo ku isi, (azirikane ko) mu by’ukuri kwa Allah hari ibihembo by’isi n’imperuka. Kandi Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="135">
<translation><![CDATA[Yemwe abemeye! Mube abahagararizi b’ubutabera, abatangabuhamya kubera Allah, kabone n’ubwo mwaba mwishinja ubwanyu, mushinja ababyeyi cyangwa abo mufitanye isano. N’ubwo (utangwaho ubuhamya) yaba ari umukungu cyangwa umukene (ntimuzagire uwo mubera), Allah ni We w’ibanze kuri bo bombi. Bityo ntimuzakurikire irari ngo ribabuze kugira ubutabera; kandi nimutanga ubuhamya bw’ikinyoma cyangwa mukirengagiza (ukuri), mu by’ukuri, Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="136">
<translation><![CDATA[Yemwe abemeye! Nimwemere Allah, Intumwa ye (Muhamadi), Igitabo (Qur’an) yahishuriye Intumwa ye ndetse n’ibitabo yahishuye mbere. Kandi uzahakana Allah, abamalayika be, ibitabo bye, Intumwa ze ndetse n’umunsi w’imperuka, rwose azaba ayobye bikabije.]]></translation>
<footnotes></footnotes>
</aya>
<aya number="137">
<translation><![CDATA[Mu by’ukuri ba bandi bemeye hanyuma bagahakana, maze bakongera bakemera nanone bakongera bagahakana, hanyuma bakarushaho kongera ubuhakanyi, Allah ntabwo azabababarira kandi nta n’ubwo azabayobora inzira (itunganye).]]></translation>
<footnotes></footnotes>
</aya>
<aya number="138">
<translation><![CDATA[Geza inkuru ku ndyarya y’uko zizahanishwa ibihano bibabaza,]]></translation>
<footnotes></footnotes>
</aya>
<aya number="139">
<translation><![CDATA[Ba bandi bagira abahakanyi inshuti baretse abemera, ese baba babashakaho igitinyiro? Mu by’ukuri, icyubahiro cyose ni icya Allah.]]></translation>
<footnotes></footnotes>
</aya>
<aya number="140">
<translation><![CDATA[Kandi rwose mwahishuriwe mu gitabo ko igihe muzajya mwumva amagambo ya Allah ahakanwa cyangwa se akerenswa, mutazajya mwicarana na bo (abayahakana n’abayakerensa), kugeza ubwo bahinduye bakajya mu bindi biganiro bitari ibyo. (Nimutagenza mutyo) ni ukuri, muzaba mubaye nka bo. Mu by’ukuri, Allah azakoranyiriza indyarya n’abahakanyi bose mu muriro wa Jahanamu.]]></translation>
<footnotes></footnotes>
</aya>
<aya number="141">
<translation><![CDATA[Ba bandi (indyarya) babatega iminsi, maze mwagira intsinzi iturutse kwa Allah, bakavuga bati “Ese ntitwari kumwe namwe?” Nyamara iyo abahakanyi batsinze barababwira bati “Ese ntitwabateye ingabo mu bitugu (tukabakingira ikibaba) tukanabarinda abemera?” Allah azabakiranura ku munsi w’imperuka, kandi Allah ntazigera aha abahakanyi ubushobozi bwo gutsinda abemera.]]></translation>
<footnotes></footnotes>
</aya>
<aya number="142">
<translation><![CDATA[Mu by’ukuri indyarya zishaka kuryarya Allah, ariko We akaburizamo uburyarya bwazo. N’iyo bahagurutse bagiye gusali, bahagurukana ubunebwe biyereka abantu, kandi ntibibuka Allah uretse gake.]]></translation>
<footnotes></footnotes>
</aya>
<aya number="143">
<translation><![CDATA[Baba bahuzagurika hagati aho (hagati y’Abayisilamu n’abahakanyi); ntibabe muri aba cyangwa muri bariya. Kandi uwo Allah yarekeye mu buyobe ntiwamubonera inzira (imuyobora).]]></translation>
<footnotes></footnotes>
</aya>
<aya number="144">
<translation><![CDATA[Yemwe abemeye! Ntimukagire abahakanyi inshuti muretse abemera. Ese murashaka ko (ubwo bucuti bwanyu na bo) bwaba ikimenyetso kigaragara kuri Allah cy’uko mutemera (by’ukuri)?]]></translation>
<footnotes></footnotes>
</aya>
<aya number="145">
<translation><![CDATA[Mu by’ukuri indyarya zizaba ziri mu ndiba y’umuriro, kandi (yewe Muhamadi) ntuzababonera umutabazi.]]></translation>
<footnotes></footnotes>
</aya>
<aya number="146">
<translation><![CDATA[Uretse ba bandi bicujije bagakora ibikorwa bitunganye, bagafatana urunana ku idini rya Allah, kandi bagatunganya idini ryabo kubera Allah, abo bazaba bari kumwe n’abemera. Rwose Allah azahemba abemeramana ibihembo bihambaye.]]></translation>
<footnotes></footnotes>
</aya>
<aya number="147">
<translation><![CDATA[Ese Allah byamwungura iki kubahana, igihe mumushimira mukanamwemera? Kandi Allah ni Ushima (abagaragu be), Umumenyi uhebuje.]]></translation>
<footnotes></footnotes>
</aya>
<aya number="148">
<translation><![CDATA[Allah ntakunda (ko umuntu) yigamba ibibi yakoze mu ruhame, uretse uwarenganyijwe (ushobora kuvuga ibibi by’uwamurenganyije). Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="149">
<translation><![CDATA[Mwashyira icyiza ahagaragara cyangwa mukagihisha, cyangwa se mukababarira ikibi; mu by’ukuri, Allah ni Uhanaguraho ibyaha, Ushobora byose.]]></translation>
<footnotes></footnotes>
</aya>
<aya number="150">
<translation><![CDATA[Mu by’ukuri ba bandi bahakana Allah n’Intumwa ze, bakanashaka gutandukanya Allah n’Intumwa ze, bavuga bati “Twemera zimwe tugahakana izindi”, bagashaka kugira inzira yo hagati no hagati (itari iy’ukwemera cyangwa iya gihakanyi)]]></translation>
<footnotes></footnotes>
</aya>
<aya number="151">
<translation><![CDATA[Abo ni bo bahakanyi nyabo, kandi twateguriye abahakanyi ibihano bisuzuguza.]]></translation>
<footnotes></footnotes>
</aya>
<aya number="152">
<translation><![CDATA[Naho ba bandi bemeye Allah n’Intumwa ze, ntibagire iyo barobanura muri zo, abo (Allah) azabaha ibihembo byabo, kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="153">
<translation><![CDATA[Abahawe igitabo (Abayahudi) bagusaba ko ubamanurira igitabo giturutse mu ijuru. Mu by’ukuri, basabye Musa ibirenze ibyo, ubwo bamubwiraga bati “Twereke Allah imbona nkubone”, maze bagahita bakubitwa n’ikibatsi cy’umuriro w’inkuba kubera guhakana kwabo. Nuko bigirira akamasa (ikigirwamana) nyuma y’uko ibimenyetso bigaragara bibagezeho. Ariko ibyo twarabibababariye. Twanahaye Musa ibimenyetso bigaragara.]]></translation>
<footnotes></footnotes>
</aya>
<aya number="154">
<translation><![CDATA[Tuzamura hejuru yabo umusozi wa Twuur (wa Sinayi) kubera (kurenga ku) isezerano ryabo rikomeye. Turababwira tuti “Nimwinjire mu marembo (ya Yeruzalemu) mwicishije bugufi, turanababwira tuti “Ntimuzarengere isabato.” Kandi twagiranye na bo isezerano rikomeye (ariko ntibaryubahiriza).]]></translation>
<footnotes></footnotes>
</aya>
<aya number="155">
<translation><![CDATA[(Ndetse twarabavumye) kubera kwica kwabo isezerano rikomeye, guhakana amagambo ya Allah, kwica abahanuzi babarenganyije ndetse no kuvuga bati “Imitima yacu irapfundikiye (ntiyumva).” Ahubwo Allah yarayidanangiye kubera ubuhakanyi bwabo, bityo ntibemera uretse gake.]]></translation>
<footnotes></footnotes>
</aya>
<aya number="156">
<translation><![CDATA[Kandi (twarabavumye) kubera ubuhakanyi bwabo n’imvugo yabo yuje ikinyoma gihambaye bagiriye Mariyamu (bamushinja ubusambanyi).]]></translation>
<footnotes></footnotes>
</aya>
<aya number="157">
<translation><![CDATA[No ku bw’imvugo yabo igira iti “Rwose twishe Mesiya Isa (Yesu) mwene Mariyamu (Mariya), Intumwa ya Allah.” Nyamara ntibamwishe kandi ntibanamubambye; ahubwo (bishe banabamba) uwahawe ishusho ye. Kandi mu by’ukuri ba bandi batabivuzeho rumwe, baracyamushidikanyaho (bibaza niba uwishwe yari Yesu cyangwa usa na we). Nta bumenyi nyakuri babifiteho usibye gukurikira ibyo bakeka. Kandi rwose ntibamwishe.]]></translation>
<footnotes></footnotes>
</aya>
<aya number="158">
<translation><![CDATA[Ahubwo Allah yamuzamuye iwe. Kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="159">
<translation><![CDATA[Kandi nta n’umwe mu bahawe igitabo utazamwemera mbere yo gupfa kwe.[1] Kandi no ku munsi w’imperuka azaba umuhamya wabo.]]></translation>
<footnotes><![CDATA[[1] Mbere yo gupfa kwe bifite ibisobanuro bibiri: - Bisobanuye ko nyuma y’uko Yesu azagaruka ku isi avuye mu Ijuru aho ari ubu, nawe igihe cye cyo gupfa kizagera. Aho rero ni ho abataramwemeraga cyangwa abamwemeraga ukundi bamwita Imana, bazemera nyabyo ko ari Intumwa y’Imana atari Imana. -Mbere yo gupfa k’uwahawe igitabo (Umuyahudi cyangwa Umunaswara); ubwo Malayika ushinzwe gukuramo roho z’ibiremwa azaba amugezeho, icyo gihe ni bwo yemera ko Yesu yari Intumwa ya Allah atari Imana, nyamara uko kwemera nta cyo kuba kukimumariye.]]></footnotes>
</aya>
<aya number="160">
<translation><![CDATA[Kubera ibikorwa bibi by’Abayahudi no gukumira (abantu) cyane kugana inzira ya Allah, twabaziririje ibyiza (mu biribwa) byari bibaziruriwe.]]></translation>
<footnotes></footnotes>
</aya>
<aya number="161">
<translation><![CDATA[No kwakira Riba[1] kwabo kandi barayibujijwe, ndetse no kurya imitungo y’abantu kwabo mu buriganya. Kandi abahakanyi muri bo twabateguriye ibihano bibabaza.]]></translation>
<footnotes><![CDATA[[1] Reba ibisobanuro by’iri jambo muri Surat ul Baqarat, umurongo wa 275.]]></footnotes>
</aya>
<aya number="162">
<translation><![CDATA[Cyakora abacengeye mu bumenyi muri bo n’abemera; bemera ibyo wahishuriwe ndetse n’ibyahishuwe mbere yawe; bagahozaho iswala,[1] abatanga amaturo, ndetse n’abemera Allah n’umunsi w’imperuka; abo tuzabahemba ibihembo bihambaye.]]></translation>
<footnotes><![CDATA[[1] Reba uko twasobanuye umurongo wa 3 muri iyi Suratul Baqarat.]]></footnotes>
</aya>
<aya number="163">
<translation><![CDATA[Mu by’ukuri, twaguhishuriye (ubutumwa) nk’uko twahishuriye Nuhu (Nowa) n’abahanuzi baje nyuma ye, twanahishuriye Ibrahim (Aburahamu), Ismail (Ishimayeli), Is’haq (Isaka), Yaqub (Yakobo) n’urubyaro rwe, Issa (Yesu), Ayub (Yobu), Yunus (Yonasi), Haruna (Aroni) na Sulaiman (Salomoni); naho Dawud (Dawudi) twamuhaye Zaburi.]]></translation>
<footnotes></footnotes>
</aya>
<aya number="164">
<translation><![CDATA[Kandi (twohereje) Intumwa twakubwiye ibyazo mbere (y’ihishurwa ry’uyu murongo), hakaba n’Intumwa tutakubwiye ibyazo. Kandi Allah yavugishije Musa mu buryo butaziguye.]]></translation>
<footnotes></footnotes>
</aya>
<aya number="165">
<translation><![CDATA[Izo ntumwa zitanga inkuru nziza zinaburira, kugira ngo abantu batazagira urwitwazo kwa Allah nyuma yo kohereza Intumwa. Kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="166">
<translation><![CDATA[Ariko (nibaguhakana yewe Muhamadi), Allah ahamya ibyo yaguhishuriye; yabihishuye (bishingiye) ku bumenyi bwe ndetse n’abamalayika bahamya (ukuri kwabyo). Kandi Allah arahagije kuba Umuhamya.]]></translation>
<footnotes></footnotes>
</aya>
<aya number="167">
<translation><![CDATA[Mu by’ukuri ba bandi bahakanye bakanakumira (abantu kugana) inzira ya Allah, rwose bayobye bikabije.]]></translation>
<footnotes></footnotes>
</aya>
<aya number="168">
<translation><![CDATA[Mu by’ukuri ba bandi bahakanye bakanakora ibidatunganye, Allah ntazabababarira kandi ntazabayobora inzira itunganye.]]></translation>
<footnotes></footnotes>
</aya>
<aya number="169">
<translation><![CDATA[Uretse (kubayobora) inzira yo mu muriro wa Jahanamu, bazabamo ubuziraherezo; kandi ibyo kuri Allah biroroshye.]]></translation>
<footnotes></footnotes>
</aya>
<aya number="170">
<translation><![CDATA[Yemwe bantu! Mu by’ukuri, Intumwa (Muhamadi) yabazaniye ukuri guturutse kwa Nyagasani wanyu; bityo nimumwemere, ni byo byiza kuri mwe. Ariko nimuhakana, mu by’ukuri, ibiri mu birere n’ibiri mu isi byose ni ibya Allah. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="171">
<translation><![CDATA[Yemwe abahawe igitabo (Abanaswara)![1] Ntimugakabye mu idini ryanyu, kandi ntimukavuge kuri Allah ibitari ukuri. Mu by’ukuri, Mesiya Issa (Yesu) mwene Mariyamu (Mariya) nta kindi yari cyo uretse ko yari Intumwa ya Allah akaba n’ijambo rye[2] yohereje muri Mariyamu ndetse na Roho (umwuka w’ubuzima) imuturutseho. Bityo, nimwemere Allah n’Intumwa ze kandi ntimukavuge “Ubutatu!” Musigeho! Ni byo byiza kuri mwe. Mu by’ukuri, Allah ni Imana imwe rukumbi. Ni Nyirubutagatifu, ntiyagira umwana. Ibiri mu birere n’ibiri mu isi byose ni ibye. Kandi Allah arahagije kuba Umuhagararizi.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat 
[2] Kuba Yesu yitwa “Ijambo rya Allah” bisobanuye ko yabayeho ku bw’ijambo ry’Imana yategetse ngo “Baho”, nuko abaho; nyina amubyara nta mugabo babonanye. Iri jambo rikaba ari naryo Allah akoresha iyo aca iteka ku bintu yagennye ko bibaho; nk’uko bigaragara mu mirongo itandukanye ya Qur’an.]]></footnotes>
</aya>
<aya number="172">
<translation><![CDATA[Mesiya (Yesu mwene Mariya) n’abamalayika b’ibyegera (bya Allah) ntibaterwa isoni no kuba abagaragu ba Allah. Kandi uzaterwa isoni no kumugaragira akanibona, bose azabakusanyiriza iwe (abacire urubanza).]]></translation>
<footnotes></footnotes>
</aya>
<aya number="173">
<translation><![CDATA[Naho ba bandi bemeye bagakora ibikorwa byiza, azabagororera ingororano zabo zuzuye, anabongerere mu ngabire ze. Ariko ba bandi banze kumugaragira bakanibona, (Allah) azabahanisha ibihano bibabaza. Kandi ntibazagira umurinzi cyangwa umutabazi utari Allah.]]></translation>
<footnotes></footnotes>
</aya>
<aya number="174">
<translation><![CDATA[Yemwe bantu! Mu by’ukuri, mwagezweho n’ikimenyetso (Intumwa Muhamadi) giturutse kwa Nyagasani wanyu; kandi twabahishuriye urumuri rugaragara (Qur’an).]]></translation>
<footnotes></footnotes>
</aya>
<aya number="175">
<translation><![CDATA[Bityo ba bandi bemeye Allah bagafatana urunana kuri We (bamugandukira), azabinjiza mu mpuhwe n’ingabire bye, kandi abayobore iwe mu nzira igororotse.]]></translation>
<footnotes></footnotes>
</aya>
<aya number="176">
<translation><![CDATA[Baragusobanuza (yewe Muhamadi ku bijyanye n’amategeko y’izungura). Vuga uti “Allah aciye iteka ku byerekeye inshike; igihe umuntu apfuye adasize umwana (cyangwa se umubyeyi), ariko asize mushiki we, ahabwa kimwe cya kabiri cy’ibyo yasize. Iyo (uwapfuye) yari umugore kandi akaba nta mwana asize, musaza we aramuzungura. Naho iyo (bashiki be) ari babiri (cyangwa barenzeho), bahabwa bibiri bya gatatu by’ibyo yasize. Baba ari abavandimwe b’igitsina gabo na gore; icyo gihe umuhungu ahabwa umugabane ungana n’uw’abakobwa babiri.” (Uko ni ko) Allah abasobanurira (amategeko ye) kugira ngo mutayoba. Kandi Allah ni Umumenyi wa buri kintu.]]></translation>
<footnotes></footnotes>
</aya>
</sura>
<sura number="5">
<aya number="1">
<translation><![CDATA[Yemwe abemeye! Mujye mwuzuza amasezerano. Mwaziruriwe (kurya) amatungo, usibye ayo muza kugaragarizwa ko mwaziririjwe. Muziririjwe kandi guhiga igihe mwinjiye mu migenzo y’umutambagiro mutagatifu (Hija). Mu by’ukuri, Allah ategeka ibyo ashaka.]]></translation>
<footnotes></footnotes>
</aya>
<aya number="2">
<translation><![CDATA[Yemwe abemeye! Ntimukubahuke ubutagatifu bw’ibimenyetso bya Allah (bijyanye n’umutambagiro mutagatifu), cyangwa ukwezi gutagatifu (mu gukoramo urugamba), amatungo yagenewe kuba ibitambo (muyahohotera), n’abantu cyangwa amatungo ariho imitamirizo (iranga amatungo y’ibitambo), n’abagana Ingoro Ntagatifu bashaka ingabire no kwishimirwa na Nyagasani wabo. Ariko nimusoza (umutambagiro mutagatifu) mwemerewe guhiga. Kandi urwango mufitiye abantu babakumiriye kugera ku Musigiti mutagatifu ntiruzatume murengera (ngo mugire nabi). Ndetse muterane inkunga mu byiza no mu gutinya Allah kandi ntimuzaterane inkunga mu byaha n’ubugizi bwa nabi. Munatinye Allah, mu by’ukuri Allah ni Nyiribihano bikaze.]]></translation>
<footnotes></footnotes>
</aya>
<aya number="3">
<translation><![CDATA[Mwaziririjwe (kurya) icyipfushije, amaraso, inyama y’ingurube, icyabagiwe ikitari Allah, icyishwe kinizwe, icyishwe gikubiswe, icyapfuye gihanutse, icyapfuye gitewe ihembe n’ikindi, n’icyariweho n’inyamaswa (kigapfa) uretse icyo mwabashije kubaga kitarapfa), ndetse n’icyabagiwe ibigirwamana. (Mwaziririjwe kandi) kuraguza (mushaka kumenya ibizababaho); ibyo byose kuri mwe ni ukwigomeka ku mategeko ya Allah. Kuri ubu, ba bandi bahakanye bataye icyizere (cy’uko mutakivuye) mu idini ryanyu, bityo ntimukabatinye, ahubwo abe ari njye mutinya. Uyu munsi mbuzurije idini ryanyu, kandi mbasenderejeho inema zanjye, nanabahitiyemo ko Isilamu iba idini ryanyu. Ariko uzasumbirizwa n’inzara atari ukwigomeka (akarya ibyaziririjwe, nta cyaha kuri we). Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="4">
<translation><![CDATA[Barakubaza (yewe Muhamadi) ku byerekeye ibyo baziruriwe (kurya). Vuga uti “Muziruriwe (kurya) ibyiza n’umuhigo mwafatiwe n’ibisiga ndetse n’imbwa mwatoje mukazigisha (guhiga) nk’uko Allah yabibigishije. Bityo, mujye murya ibyo zabafatiye ariko mubivugireho izina rya Allah (igihe muzohereje guhiga), kandi mugandukire Allah. Mu by’ukuri, Allah ni Ubanguka mu ibarura.”]]></translation>
<footnotes></footnotes>
</aya>
<aya number="5">
<translation><![CDATA[Ubu muziruriwe (kurya) amafunguro meza. Muziruriwe kandi amafunguro y’abahawe igitabo (Abayahudi n’Abanaswara), ndetse na bo baziruriwe amafunguro yanyu. Muziruriwe kandi (kurongora) abagore biyubashye mu bemeramanakazi n’abiyubashye muri ba bandi bahawe igitabo mbere yanyu, igihe mwabahaye inkwano zabo, kandi namwe mwiyubashye, mutiyandarika cyangwa ngo mugire inshoreke. Ariko uzahakana ukwemera, mu by’ukuri, ibikorwa bye bizaba imfabusa kandi ku munsi w’imperuka azaba mu banyagihombo.]]></translation>
<footnotes></footnotes>
</aya>
<aya number="6">
<translation><![CDATA[Yemwe abemeye! Igihe mugiye gukora isengesho, mujye mukaraba mu buranga bwanyu n’amaboko yanyu kugeza mu nkokora, muhanagure ku mitwe yanyu ndetse munakarabe ibirenge byanyu kugeza ku tubumbankore. Nimuba mufite Janaba,[1] mujye mwiyuhagira umubiri wose. Ariko nimuba murwaye (mutabasha gukoresha amazi) cyangwa muri ku rugendo, cyangwa umwe muri mwe avuye mu bwiherero, cyangwa mwakoranye imibonano n’abagore banyu ntimubone amazi, mujye mukora Tayamamu[2] mwisukure mukoresheje igitaka gisukuye; mugihanaguze mu buranga bwanyu no ku maboko yanyu (ku biganza byanyu). Allah ntashaka kubashyiriraho ibibaremereye, ahubwo arashaka kubeza no kubasenderezaho inema ze kugira ngo mushimire.]]></translation>
<footnotes><![CDATA[[1] Igihe mwagiranye imibonano n’abagore banyu, cyangwa mwasohotswemo n’intanga mujye mwisukura, mwiyuhagira umubiri wose. 
[2] Iri jambo twararisobanuye mu mirongo yabanje (Surat Nisai: 43)]]></footnotes>
</aya>
<aya number="7">
<translation><![CDATA[Munibuke inema za Allah kuri mwe n’isezerano rye rikomeye yabasezeranyije ubwo mwavugaga muti “Twumvise kandi twumviye.” Kandi mugandukire Allah. Mu by’ukuri, Allah azi neza ibiri mu bituza byanyu.]]></translation>
<footnotes></footnotes>
</aya>
<aya number="8">
<translation><![CDATA[Yemwe abemeye! Mujye muhagarara mwemye (mwuzuza inshingano zanyu) kubera Allah, kandi mujye muba abahamya batabogama, ndetse urwango abantu babafitiye ntiruzatume mutabagirira ubutabera. Mujye murangwa n’ubutabera kuko ari byo byegereye kugandukira Allah, kandi mugandukire Allah. Mu by’ukuri, Allah azi neza ibyo mukora.]]></translation>
<footnotes></footnotes>
</aya>
<aya number="9">
<translation><![CDATA[Allah yasezeranyije ba bandi bemeye bakanakora ibikorwa byiza, kuzabababarira no kuzabagororera ibihembo bihambaye.]]></translation>
<footnotes></footnotes>
</aya>
<aya number="10">
<translation><![CDATA[Naho ba bandi bahakanye bakanahinyura ibimenyetso byacu, abo ni abantu bo mu muriro.]]></translation>
<footnotes></footnotes>
</aya>
<aya number="11">
<translation><![CDATA[Yemwe abemeye! Nimwibuke inema za Allah kuri mwe ubwo bamwe mu bantu bashakaga kubica, maze (Allah) akababarinda. Bityo nimugandukire Allah. Kandi abemeramana bajye biringira Allah.]]></translation>
<footnotes></footnotes>
</aya>
<aya number="12">
<translation><![CDATA[Rwose Allah yakiriye isezerano rya bene Isiraheli, maze tubatoranyamo abatware cumi na babiri. Nuko Allah aravuga ati “Mu by’ukuri, njye ndi kumwe namwe, nimuramuka muhojejeho iswala,[1] mugatanga amaturo, mukemera Intumwa zanjye mukazishyigikira, mukanaguriza Allah inguzanyo nziza. Mu by’ukuri, nzabababarira ibyaha byanyu nzanabinjize mu busitani butembamo imigezi (Ijuru). Ariko muri mwe uzahakana nyuma y’ibyo, rwose azaba ayobye inzira igororotse.”]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="13">
<translation><![CDATA[Bityo kubera kwica isezerano ryabo rikomeye, twarabavumye tunadanangira imitima yabo (iba nk’urutare) kuko bahindura amagambo (ya Allah ari muri Tawurati) bakayakura mu myanya yayo (bayaha ibisobanuro bitari ibyayo), kandi banirengagije igice (cy’ubutumwa) bibutswaga. Ndetse ntuzahwema kubabonaho ubuhemu, uretse bake muri bo. Ku bw’ibyo, bababarire unirengagize (ibibi byabo). Mu by’ukuri, Allah akunda abakora ibyiza.]]></translation>
<footnotes></footnotes>
</aya>
<aya number="14">
<translation><![CDATA[No muri ba bandi bavuze bati “Mu by’ukuri, twe turi Abanaswara”, [1] twakiriye isezerano ryabo, ariko birengagije igice (cy’ubutumwa) bibutswaga, nuko tubateza ubugome n’urwango hagati yabo kugeza ku munsi w’imperuka; kandi Allah azabamenyesha ibyo bajyaga bakora.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="15">
<translation><![CDATA[Yemwe abahawe igitabo! Mwagezweho n’Intumwa yacu (Muhamadi) ibasobanurira byinshi mu byo mwahishaga mu gitabo (Tawurati n’Ivanjili) ikanirengagiza byinshi (yabonaga ko bitari ngombwa). Mu by’ukuri, mwagezweho n’urumuri (Intumwa Muhamadi) ndetse n’igitabo gisobanutse (Qur’an) biturutse kwa Allah.]]></translation>
<footnotes></footnotes>
</aya>
<aya number="16">
<translation><![CDATA[(Icyo gitabo) Allah akiyoboza mu nzira z’amahoro ba bandi bashaka kwishimirwa na we, akanabakura mu mwijima (w’ubuyobe) abaganisha mu rumuri ku bwo gushaka kwe, ndetse akanabayobora inzira igororotse.]]></translation>
<footnotes></footnotes>
</aya>
<aya number="17">
<translation><![CDATA[Rwose abavuze ko Mesiya (Yesu) mwene Mariyamu (Mariya) ari Imana, barahakanye. Vuga (yewe Muhamadi) uti “Ni nde wagira ububasha bwo kubuza Allah aramutse ashatse kurimbura Mesiya mwene Mariyamu, nyina, ndetse n’abari ku isi bose?” Kandi ubwami bw’ibirere n’ubw’isi n’ibiri hagati yabyo, ni ibya Allah. Arema icyo ashaka. Kandi Allah ni Ushobora byose.]]></translation>
<footnotes></footnotes>
</aya>
<aya number="18">
<translation><![CDATA[Kandi Abayahudi n’Abanaswara[1] baravuga bati “Turi abana ba Allah tukaba n’abatoni be.” Vuga uti “None se kuki abahanira ibyaha byanyu?” Ahubwo mwe muri bamwe mu bantu yaremye, ababarira uwo ashaka akanahana uwo ashaka. Kandi ubwami bw’ibirere n’ubw’isi n’ibiri hagati yabyo ni ibya Allah; ndetse iwe ni ho (byose) bizasubira.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="19">
<translation><![CDATA[Yemwe abahawe igitabo! Rwose Intumwa yacu (Muhamadi) yabagezeho ibasobanurira (ukuri) nyuma y’igihe kirekire nta ntumwa yoherejwe (hagati ya Issa na Muhamadi), kugira ngo mutazagira urwitwazo muvuga muti “Ntawe utanga inkuru nziza cyangwa umuburizi watugezeho.” Ariko ubu noneho utanga inkuru nziza akaba n’umuburizi yabagezeho. Kandi Allah ni Ushobora byose.]]></translation>
<footnotes></footnotes>
</aya>
<aya number="20">
<translation><![CDATA[Unibuke (yewe Muhamadi) ubwo Musa yabwiraga abantu be ati “Yemwe bantu banjye! Mwibuke inema za Allah kuri mwe, ubwo yabatoranyagamo abahanuzi ndetse (namwe) akabagira abami (nyuma y’uko mwari abagaragu mu gihugu cya Farawo), akanabaha ibyo atahaye uwo ari we wese mu biremwa (byo ku gihe cyanyu).”]]></translation>
<footnotes></footnotes>
</aya>
<aya number="21">
<translation><![CDATA[Yemwe bantu banjye! Nimwinjire ku butaka butagatifu (Yeruzalemu) Allah yabasezeranyije. Kandi ntimuzasubire inyuma (muhunga urugamba) kuko mwaba abanyagihombo.]]></translation>
<footnotes></footnotes>
</aya>
<aya number="22">
<translation><![CDATA[Baravuga bati “Yewe Musa! Mu by’ukuri, (kuri ubwo butaka) hari abantu b’ibihangange kandi ntabwo tuzahinjira batabanje kuhava; nibahava ni bwo tuzahinjira.”]]></translation>
<footnotes></footnotes>
</aya>
<aya number="23">
<translation><![CDATA[Abagabo babiri mu batinya (Allah) ndetse Allah yahaye ingabire baravuga bati “Nimubinjirane mu marembo; kuko nimuhabinjirana muzaba mubatsinze, kandi mwiringire Allah niba koko muri abemeramana.”]]></translation>
<footnotes></footnotes>
</aya>
<aya number="24">
<translation><![CDATA[Baravuga bati “Yewe Musa! Mu by’ukuri, ntiduteze kuhinjira na rimwe igihe cyose bagihari. Ngaho, genda wowe na Nyagasani wawe mubarwanye mwembi, rwose twebwe twiyicariye aha.”]]></translation>
<footnotes></footnotes>
</aya>
<aya number="25">
<translation><![CDATA[(Musa) aravuga ati “Nyagasani wanjye! Mu by’ukuri, ntawe ngenga uretse njye ubwanjye n’umuvandimwe wanjye; ngaho, dutandukanye n’abantu b’ibyigomeke.”]]></translation>
<footnotes></footnotes>
</aya>
<aya number="26">
<translation><![CDATA[(Allah) aravuga ati “Rwose (ubwo butaka) babuziririjwe imyaka mirongo ine, (bazayimara) barindagira mu isi; bityo ntuzababazwe n’abantu b’ibyigomeke.”]]></translation>
<footnotes></footnotes>
</aya>
<aya number="27">
<translation><![CDATA[Kandi (yewe Muhamadi) ubabarire by’ukuri inkuru y’abana babiri ba Adamu (Gahini na Abeli), ubwo bombi batangaga ibitambo; icy’umwe muri bo (Abeli) kikakirwa ariko icy’undi (Gahini) nticyakirwe. (Gahini) aravuga ati “Rwose ndakwica.” (Abeli) aravuga ati “Mu by’ukuri, Allah yakira (ibikorwa) by’abamutinya”,]]></translation>
<footnotes></footnotes>
</aya>
<aya number="28">
<translation><![CDATA[“Nuramuka undambuyeho ukuboko kwawe kugira ngo unyice, njye sinakuramburaho ukwanjye ngo nkwice, kuko mu by’ukuri njye ntinya Allah, Nyagasani w’ibiremwa byose.”]]></translation>
<footnotes></footnotes>
</aya>
<aya number="29">
<translation><![CDATA[(Aho kugira ngo twicane) nakwifuje ko wikorera umutwaro w’ibyaha byanjye n’ibyawe, maze ukaba mu bantu bo mu muriro. Icyo ni cyo gihembo cy’inkozi z’ibibi.]]></translation>
<footnotes></footnotes>
</aya>
<aya number="30">
<translation><![CDATA[Nuko umutima we umwoshya kwica umuvandimwe we, aramwica maze aba abaye mu banyagihombo.]]></translation>
<footnotes></footnotes>
</aya>
<aya number="31">
<translation><![CDATA[Nuko Allah yohereza icyiyoni gicukura mu butaka (gihamba kigenzi cyacyo), kugira ngo kimwereke uko ashyingura umuvandimwe we. (Gahini) aravuga ati “Mbega ibyago! Ubu koko nananiwe kuba nk’iki cyiyoni ngo nshyingure umuvandimwe wanjye?” Ubwo aba abaye mu bicuza (icyatumye yica umuvandimwe we).]]></translation>
<footnotes></footnotes>
</aya>
<aya number="32">
<translation><![CDATA[Kubera ibyo, twategetse bene Isiraheli ko uzica umuntu atamuhoye ko yishe undi cyangwa ko yakoze ubwononnyi ku isi, azafatwa nk’uwishe ab’isi bose. N’uzarokora ubuzima bw’umuntu, azagororerwa nk’uwarokoye ab’isi bose. Kandi rwose Intumwa zacu zabazaniye ibimenyetso bigaragara, ariko abenshi muri bo nyuma yabyo bakomeje kuba abangizi ku isi.]]></translation>
<footnotes></footnotes>
</aya>
<aya number="33">
<translation><![CDATA[Mu by’ukuri igihano cy’abarwanya Allah n’Intumwa ye bakanaharanira gukora ubwononnyi ku isi; ni uko bicwa cyangwa bakabambwa, cyangwa bagacibwa amaboko n’amaguru imbusane cyangwa bakirukanwa mu gihugu.[1] Ibyo (bihano) ni igisebo kuri bo ku isi kandi ku munsi w’imperuka bazahanishwa ibihano bihambaye.]]></translation>
<footnotes><![CDATA[[1] Abarwanya Allah n’Intumwa ye bagamijwe muri uyu murongo ni ibisambo bitegera abantu mu mayira cyangwa bitera abantu, bigamije kubatera ubwoba, kubambura ibyabo, kubyangiza ndetse bikaba byanabica.]]></footnotes>
</aya>
<aya number="34">
<translation><![CDATA[Uretse ba bandi bicujije mbere y’uko mubafata (ngo bahanwe, abo muzabareke). Bityo mumenye ko Allah ari Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="35">
<translation><![CDATA[Yemwe abemeye! Mugandukire Allah munakore ibikorwa bituma mumwiyegereza, kandi muharanire inzira ye kugira ngo mukiranuke.]]></translation>
<footnotes></footnotes>
</aya>
<aya number="36">
<translation><![CDATA[Mu by’ukuri ba bandi bahakanye, n’iyo baba bafite ibiri mu isi byose n’ibindi nka byo kugira ngo babyicunguze ibihano byo ku munsi w’imperuka, ntabwo bizemerwa kandi bazahanishwa ibihano bibabaza.]]></translation>
<footnotes></footnotes>
</aya>
<aya number="37">
<translation><![CDATA[Bazifuza kuva mu muriro ariko ntibazigera bawuvamo, kandi bazanahanishwa ibihano bihoraho.]]></translation>
<footnotes></footnotes>
</aya>
<aya number="38">
<translation><![CDATA[Umujura w’umugabo n’umujura w’umugore mujye mubaca amaboko (ibiganza) bibe igihano cy’ibyo bakoze, igihano ntangarugero giturutse kwa Allah. Kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="39">
<translation><![CDATA[Ariko uwicuza nyuma yo gukora icyaha ndetse akanakora ibikorwa byiza, rwose Allah aramubabarira. Mu by’ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="40">
<translation><![CDATA[Ese ntuzi ko Allah afite ubwami bw’ibirere n’ubw’isi? Ahana uwo ashaka akanababarira uwo ashaka. Kandi Allah ni Ushobora byose.]]></translation>
<footnotes></footnotes>
</aya>
<aya number="41">
<translation><![CDATA[Yewe ntumwa (Muhamadi)! Ntugaterwe agahinda n’abahatanira kujya mu buhakanyi muri ba bandi bavuze bati “Twaremeye” babivugishije iminwa yabo ariko bitavuye ku mitima yabo. No mu Bayahudi hari abumviriza ibyo uvuga bagamije kujya kuvuga ibinyoma, bumviriza cyane ibyo uvuga bagamije kumvira abo mutari kumwe (batigeze bakugana). Bahindura amagambo (yo muri Tawurati) bayakura mu myanya yayo bavuga bati “Nimuhabwa (ibihuye) n’ibi (tubabwira), muzabyakire; ariko nimutabihabwa muzabe menge.” Uwo Allah ashaka kugerageza nta cyo wamumarira imbere ya Allah. Abo ni ba bandi Allah adashaka kweza imitima yabo (ngo bave mu buyobe); bazagira igisebo ku isi kandi no ku munsi w’imperuka bazahanishwa ibihano bihambaye.]]></translation>
<footnotes></footnotes>
</aya>
<aya number="42">
<translation><![CDATA[(Bakunda) gutega amatwi ibinyoma bakanakunda kwaka indonke. Nibakugana (yewe Muhamadi) ujye ubakiranura cyangwa ubirengagize. Nubirengagiza nta cyo bazagutwara kandi nubakiranura, ujye ubakiranura mu butabera. Mu by’ukuri, Allah akunda abakoresha ubutabera.]]></translation>
<footnotes></footnotes>
</aya>
<aya number="43">
<translation><![CDATA[Ese ni gute bagusaba ko ubakiranura kandi bafite Tawurati ikubiyemo amategeko ya Allah? Nyamara nyuma y’ibyo bagatera umugongo. Abo rwose ntabwo ari abemeramana (nyakuri).]]></translation>
<footnotes></footnotes>
</aya>
<aya number="44">
<translation><![CDATA[Mu by’ukuri, twahishuye Tawurati irimo umuyoboro n’urumuri. Ni na yo Abahanuzi biyeguriye Allah, Abihayimana n’abamenyi b’idini bifashisha mu gukiranura Abayahudi; kuko bahawe inshingano zo kubungabunga igitabo cya Allah, kandi bari n’abahamya bacyo. Bityo ntimugatinye abantu ahubwo mube ari njye mutinya, kandi ntimukagurane amagambo yanjye igiciro gito. Kandi abatazakiranura abantu bifashishije ibyo Allah yahishuye, abo ni bo bahakanyi.]]></translation>
<footnotes></footnotes>
</aya>
<aya number="45">
<translation><![CDATA[Kandi twabategetse muri yo (Tawurati) ko uwishe umuntu (abigambiriye) na we yicwa, ukuyemo ijisho na we akurwemo ijisho, uciye izuru na we acibwe izuru, uciye ugutwi na we acibwe ugutwi, ukuye iryinyo na we akurwe iryinyo, n’ukomerekeje na we akomeretswe. Ariko uzababarira (ntasabe guhorerwa), ibyo bizamubera icyiru (ababarirwe ibyaha). Kandi abatazakiranura abantu bifashishije ibyo Allah yahishuye, abo ni bo nkozi z’ibibi.[1]]]></translation>
<footnotes><![CDATA[[1] Ibijyanye n’iyubahirizwa ry’ibihano byo ku isi bivugwa muri uyu murongo ndetse n’indi igaragara muri Qur’an iteganya ibihano by’ibyaha bitandukanye, ntibishyirwa mu bikorwa n’umuntu ku giti cye, ahubwo bishyirwa mu bikorwa n’ubutabera bwo mu gihugu kigendera ku mategeko ya Isilamu.]]></footnotes>
</aya>
<aya number="46">
<translation><![CDATA[Kandi nyuma y’uruhererekane rwazo (Intumwa z’Abayisiraheli), twabakurikije Issa mwene Mariyamu ashimangira ibyahishuwe mbere ye muri Tawurati, tunamuha Ivanjili irimo umuyoboro n’urumuri inashimangira ibyo muri Tawurati yahishuwe mbere yayo, ikaba umuyoboro n’inyigisho ku batinyamana.]]></translation>
<footnotes></footnotes>
</aya>
<aya number="47">
<translation><![CDATA[Ngaho abahawe Ivanjili nibategekeshe ibyo Allah yayibahishuriyemo. Kandi abatazakiranura abantu bifashishije ibyo Allah yahishuye, abo ni bo bangizi.]]></translation>
<footnotes></footnotes>
</aya>
<aya number="48">
<translation><![CDATA[Twanaguhishuriye (yewe Muhamadi) igitabo (Qur’an) mu kuri, gishimangira ibitabo byakibanjirije kandi kibihatse. Bityo, jya ubakiranura ukoresheje ibyo Allah yahishuye kandi ntuzakurikire amarangamutima yabo ngo aguteshe ukuri kwakugezeho. Buri (muryango) muri mwe twawuhaye amategeko n’inzira igaragara (ukurikira). Iyo Allah aza kubishaka yari kubagira umuryango umwe (Umat), ariko (si uko yabigenje) kugira ngo abagerageze mu byo yabahaye; bityo nimurushanwe mu gukora ibyiza. Mwese muzagaruka kwa Allah, maze abamenyeshe ibyo mutavugagaho rumwe.]]></translation>
<footnotes></footnotes>
</aya>
<aya number="49">
<translation><![CDATA[Unabakiranuze ibyo Allah yahishuye, kandi ntuzakurikire amarangamutima yabo, kandi unabirinde kugira ngo batagutesha bimwe mu byo Allah yaguhishuriye. Ariko nibatera umugongo, ubwo umenye ko Allah ashaka kubahanira bimwe mu byaha byabo. Kandi mu by’ukuri, abenshi mu bantu ni ibyigomeke.]]></translation>
<footnotes></footnotes>
</aya>
<aya number="50">
<translation><![CDATA[None se barashaka amategeko yo mu bihe by’ubujiji? Ese ni nde wakiranura neza kurusha Allah, ku bantu bizera nyabyo?]]></translation>
<footnotes></footnotes>
</aya>
<aya number="51">
<translation><![CDATA[Yemwe abemeye! Ntimukagire Abayahudi n’Abanaswara inshuti zanyu (mubabitsa amabanga yanyu, kuko) bamwe ari inshuti z’abandi. Kandi uzabagira inshuti muri mwe, uwo azaba abaye umwe muri bo. Mu by’ukuri, Allah ntayobora abantu b’inkozi z’ibibi.[1]]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="52">
<translation><![CDATA[Nuko ugasanga ba bandi bafite uburwayi (bw’uburyarya) mu mitima yabo bihutira kubagana bavuga bati “Turatinya ko twagerwaho n’amakuba.” Nyamara Allah yazana intsinzi cyangwa ikindi giturutse iwe, bagatangira kwicuza kubera ibyo bagize ibanga mu mitima yabo.]]></translation>
<footnotes></footnotes>
</aya>
<aya number="53">
<translation><![CDATA[Naho ba bandi bemeye bazavuga bati “Ese bariya si (ba bantu b’indyarya) barahiye ku izina rya Allah indahiro zabo zikomeye ko rwose bari kumwe namwe (abemeramana)?” Ibikorwa byabo byabaye imfabusa (kubera uburyarya bwabo) nuko baba abanyagihombo.]]></translation>
<footnotes></footnotes>
</aya>
<aya number="54">
<translation><![CDATA[Yemwe abemeye! Muri mwe uzava mu idini rye (Isilamu), (amenye ko) Allah azazana abandi bantu akunda kandi na bo bakamukunda, biyoroshya ku bemeramana, bakaba inkazi ku bahakanyi, baharanira inzira ya Allah kandi badatinya umugayo w’ubagaya. Izo ni ingabire za Allah ahundagaza ku wo ashaka. Kandi Allah ni Nyiringabire zagutse, Umumenyi uhebuje.]]></translation>
<footnotes></footnotes>
</aya>
<aya number="55">
<translation><![CDATA[Mu by’ukuri, inshuti zanyu magara ni Allah, Intumwa ye ndetse n’abemeye; ba bandi bahozaho iswala[1] bakanatanga amaturo bicishije bugufi (kuri Allah).]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="56">
<translation><![CDATA[Kandi uzagira inshuti magara Allah, Intumwa ye, ndetse n’abemeramana; mu by’ukuri, itsinda rya Allah ni ryo rizatsinda.]]></translation>
<footnotes></footnotes>
</aya>
<aya number="57">
<translation><![CDATA[Yemwe abemeye! Ntimukagire inshuti ba bandi bagize idini ryanyu urunnyego n’igikinisho muri ba bandi bahawe ibitabo mbere yanyu ndetse n’abahakanyi, kandi mugandukire Allah niba koko muri abemeramana.]]></translation>
<footnotes></footnotes>
</aya>
<aya number="58">
<translation><![CDATA[N’iyo muhamagariye (abantu) kujya gusali, babigira urwenya n’umukino; ibyo ni ukubera ko ari abantu badatekereza.]]></translation>
<footnotes></footnotes>
</aya>
<aya number="59">
<translation><![CDATA[Vuga uti “Yemwe abahawe ibitabo! Ese hari ikindi muduhora usibye kuba twemera Allah, ibyo twahishuriwe n’ibyahishuwe mbere (yacu), ndetse no kuba (duhamya ko) abenshi muri mwe ari ibyigomeke?”]]></translation>
<footnotes></footnotes>
</aya>
<aya number="60">
<translation><![CDATA[Vuga uti “Ese mbabwire uzahembwa ibihembo bibi kwa Allah kurusha ibyo (by’inkozi z’ibibi)? Ni abavumwe na Allah akabarakarira, akagira bamwe muri bo inkende n’ingurube ndetse n’abagaragira ibigirwamana. Abo (ku munsi w’imperuka) bazaba bari ahantu habi kurusha ahandi (mu muriro), kandi bayobye nyabyo inzira igororotse.”]]></translation>
<footnotes></footnotes>
</aya>
<aya number="61">
<translation><![CDATA[N’iyo (indyarya) zije zibagana, ziravuga ziti “Twaremeye”, nyamara zinjirana aho muri (umugambi w’) ubuhakanyi zikanabusohakana. Kandi Allah azi neza ibyo zahishaga byose.]]></translation>
<footnotes></footnotes>
</aya>
<aya number="62">
<translation><![CDATA[Uzanabona abenshi muri bo (Abayahudi) bihutira kujya mu byaha, mu bugizi bwa nabi no kwaka indonke. Rwose ibyo bakora ni bibi.]]></translation>
<footnotes></footnotes>
</aya>
<aya number="63">
<translation><![CDATA[Kuki abihayimana n’abamenyi (babo) batababuza imvugo yabo y’icyaha no kwaka indonke? Rwose ibyo bakoraga ni bibi.]]></translation>
<footnotes></footnotes>
</aya>
<aya number="64">
<translation><![CDATA[Kandi Abayahudi baravuze bati “Ukuboko kwa Allah kurahinnye (kuragundira).” Nyamara amaboko yabo ni yo ahinnye kandi baravumwe kubera ibyo bavuze. Ahubwo amaboko ye (Allah) yombi ararambuye, atanga uko ashaka. Kandi rwose ibyo wahishuriwe biturutse kwa Nyagasani wawe byongerera abenshi muri bo ubwigomeke n’ubuhakanyi. Twanashyize ubugome n’urwango hagati yabo kugeza ku munsi w’imperuka. Buri uko bakongezaga umuriro w’intambara, Allah yarawuzimyaga, bakanaharanira gukwirakwiza ubwangizi ku isi. Kandi Allah ntakunda abangizi.]]></translation>
<footnotes></footnotes>
</aya>
<aya number="65">
<translation><![CDATA[Kandi mu by’ukuri, iyo abahawe igitabo baza kwemera bakanatinya (Allah), rwose twari kubababarira ibyaha byabo, kandi twari kubinjiza mu busitani bwuje inema (Ijuru).]]></translation>
<footnotes></footnotes>
</aya>
<aya number="66">
<translation><![CDATA[Nyamara iyo baza gushyira mu bikorwa ibyo Tawurati n’Ivanjili (bibigisha) ndetse n’ibyo bahishuriwe biturutse kwa Nyagasani wabo (Qur’an), rwose bari guhabwa amafunguro aturutse hejuru yabo no mu nsi y’ibirenge byabo. Muri bo hari abantu b’abanyakuri, ariko abenshi muri bo bakora ibibi.]]></translation>
<footnotes></footnotes>
</aya>
<aya number="67">
<translation><![CDATA[Yewe Ntumwa (Muhamadi)! Sohoza ibyo wahishuriwe biturutse kwa Nyagasani wawe. Nutabikora, ubwo uzaba udasohoje ubutumwa bwe. Kandi Allah azakurinda abantu. Mu by’ukuri, Allah ntayobora abantu b’abahakanyi.]]></translation>
<footnotes></footnotes>
</aya>
<aya number="68">
<translation><![CDATA[Vuga uti “Yemwe abahawe igitabo! Nta cyo muzaba mushingiyeho (mu kwemera kwanyu) kugeza ubwo muzashyira mu bikorwa Tawurati, Ivanjili n’ibyo mwahishuriwe biturutse kwa Nyagasani wanyu (Qur’an).” Kandi rwose, ibyo wahishuriwe biturutse kwa Nyagasani wawe byongerera abenshi muri bo ubwigomeke n’ubuhakanyi. Bityo ntukababazwe n’abantu b’abahakanyi.]]></translation>
<footnotes></footnotes>
</aya>
<aya number="69">
<translation><![CDATA[Mu by’ukuri ba bandi bemeye (ubutumwa bwa Muhamadi), Abayahudi (abemeye ubutumwa bwa Musa ku gihe cye), Abanaswara (abemeye ubutumwa bwa Yesu ku gihe cye) n’Abaswaabi’i (abagumye kuri kamere yabo yo kwemera Imana batagira idini bayobotse muri icyo gihe), (muri abo bose) abemeye Allah by’ukuri, bakemera umunsi w’imperuka ndetse bakanakora ibitunganye, nta bwoba bazagira habe n’agahinda.]]></translation>
<footnotes></footnotes>
</aya>
<aya number="70">
<translation><![CDATA[Rwose twakiriye isezerano rya bene Isiraheli tunaboherereza Intumwa. Buri uko Intumwa yabazaniraga ibyo imitima yabo itararikiye, zimwe barazihinyuraga izindi bakazica.]]></translation>
<footnotes></footnotes>
</aya>
<aya number="71">
<translation><![CDATA[Bibwiraga ko batazahanwa, nuko barahuma (ntibabona ukuri) banaba ibipfamatwi (ntibumva ukuri); maze (baricuza) Allah arabababarira, nyuma nanone abenshi muri bo barongera barahuma baba n’ibipfamatwi. Kandi Allah abona bihebuje ibyo bakora.]]></translation>
<footnotes></footnotes>
</aya>
<aya number="72">
<translation><![CDATA[Rwose ba bandi bavuze bati “Mu by’ukuri, Mesiya (Yesu), mwene Mariyamu (Mariya) ni we Mana”, barahakanye. Nyamara Mesiya yaravuze ati “Yemwe bene Isiraheli! Nimusenge Allah (wenyine), Nyagasani wanjye akaba na Nyagasani wanyu.” Mu by’ukuri, ubangikanya Allah, rwose Allah yamuziririje (kuzinjira mu) Ijuru ndetse icyicaro cye kizaba mu muriro. Kandi inkozi z’ibibi ntizizabona abazitabara.]]></translation>
<footnotes></footnotes>
</aya>
<aya number="73">
<translation><![CDATA[Rwose ba bandi bavuze bati “Mu by’ukuri, Allah ni uwa gatatu muri batatu (mu butatu)”, barahakanye. Nyamara nta yindi mana iriho ikwiye gusengwa by’ukuri uretse Imana imwe rukumbi. Abahakanye muri bo nibatarekera aho ibyo bavuga, rwose bazagerwaho n’ibihano bibabaza.]]></translation>
<footnotes></footnotes>
</aya>
<aya number="74">
<translation><![CDATA[Ese ubwo ntibakwiye kugarukira Allah ngo banamusabe imbabazi? Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="75">
<translation><![CDATA[Mesiya (Yesu) mwene Mariyamu (Mariya), nta kindi yari cyo uretse ko yari Intumwa (ya Allah), kandi na mbere ye habayeho izindi ntumwa zahise. Ndetse na Nyina (Mariyamu) yari umwizera bihebuje (kuko yizeraga amagambo ya Allah). Bombi bararyaga (ibyo kurya nk’abandi bantu basanzwe, mu gihe Allah atajya arya). Reba uko tubasobanurira ibimenyetso, hanyuma unarebe uko (abantu) birengagiza (ukuri).]]></translation>
<footnotes></footnotes>
</aya>
<aya number="76">
<translation><![CDATA[Vuga (yewe Muhamadi) uti “Ni gute musenga (ibigirwamana) mu cyimbo cya Allah, nyamara bidashobora kugira icyo bibatwara cyangwa ngo bigire icyo bibungura? Kandi Allah ni Uwumva bihebuje, Umumenyi uhebuje.”]]></translation>
<footnotes></footnotes>
</aya>
<aya number="77">
<translation><![CDATA[Vuga uti “Yemwe abahawe igitabo! Ntimugakabye mu idini ryanyu (murishyiramo) ibitari ukuri, kandi ntimugakurikire amarangamutima y’abantu bayobye mbere, bakanayobya benshi, ndetse bakayoba inzira y’ukuri.”]]></translation>
<footnotes></footnotes>
</aya>
<aya number="78">
<translation><![CDATA[Ba bandi bahakanye bo muri bene Isiraheli bavumwe binyuze ku rurimi rwa Dawudi n’urwa Issa (Yesu), mwene Mariyamu (Mariya). Ibyo ni ukubera ko bigometse kandi bakaba baranarengeraga;]]></translation>
<footnotes></footnotes>
</aya>
<aya number="79">
<translation><![CDATA[Ntabwo babuzanyaga ibibi bakoraga. Rwose ibyo bakoraga ni bibi.]]></translation>
<footnotes></footnotes>
</aya>
<aya number="80">
<translation><![CDATA[Uzasanga abenshi muri bo bagira inshuti ba bandi bahakanye. Rwose ibyo imitima yabo yashyize imbere ni bibi; ibyo byatumye Allah abarakarira, kandi bazaba mu bihano ubuziraherezo.]]></translation>
<footnotes></footnotes>
</aya>
<aya number="81">
<translation><![CDATA[Nyamara iyo baza kuba bemera Allah n’umuhanuzi (Muhamadi) ndetse n’ibyo yahishuriwe, ntibari kubagira inshuti; ariko abenshi muri bo ni ibyigomeke.]]></translation>
<footnotes></footnotes>
</aya>
<aya number="82">
<translation><![CDATA[Rwose uzasanga Abayahudi n’ababangikanyamana ari bo barusha abandi kugirira abemeramana urwango rukomeye. Uzasanga kandi abiteguye gukunda abemeramana (Abayisilamu) ari abavuga bati “Mu by’ukuri, twe turi Abanaswara.” [1] Ibyo ni uko muri bo harimo abamenyi n’abihaye Imana, kandi bakaba batagira ubwibone (mu kwemera ukuri).]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat]]></footnotes>
</aya>
<aya number="83">
<translation><![CDATA[Kandi iyo bumvise ibyahishuriwe Intumwa (Muhamadi), ubona amaso yabo azenga amarira kubera ukuri bamenye; bakavuga bati “Nyagasani wacu! Turemeye; bityo dushyire mu bahamya (b’ukuri).”]]></translation>
<footnotes></footnotes>
</aya>
<aya number="84">
<translation><![CDATA[Ese ni iki cyatubuza kwemera Allah n’ukuri kwatugezeho (Qur’an), kandi twifuza ko Nyagasani wacu adushyira hamwe n’abantu b’intungane (mu ijuru)?]]></translation>
<footnotes></footnotes>
</aya>
<aya number="85">
<translation><![CDATA[Bityo, kubera ibyo bavuze, Allah yabagororeye ubusitani butembamo imigezi (Ijuru), bakazabubamo ubuziraherezo. Kandi iyo ni yo ngororano y’abakora ibyiza.]]></translation>
<footnotes></footnotes>
</aya>
<aya number="86">
<translation><![CDATA[Naho ba bandi bahakanye bakanahinyura ibimenyetso byacu, abo bazaba abo mu muriro wa Jahanamu.]]></translation>
<footnotes></footnotes>
</aya>
<aya number="87">
<translation><![CDATA[Yemwe abemeye! Ntimukaziririze ibyiza Allah yabaziruriye, kandi ntimukarengere. Mu by’ukuri, Allah ntakunda abarengera.]]></translation>
<footnotes></footnotes>
</aya>
<aya number="88">
<translation><![CDATA[Kandi mujye murya mu mafunguro aziruwe kandi meza Allah yabahaye, ndetse munatinye Allah, we mwemera.]]></translation>
<footnotes></footnotes>
</aya>
<aya number="89">
<translation><![CDATA[Allah ntabahanira indahiro murahira mudakomeje, ahubwo abahanira indahiro mwagambiriye (ntimuzubahirize). Icyiru cyayo ni ukugaburira abakene icumi amafunguro musanzwe mugaburira imiryango yanyu, cyangwa kubambika cyangwa kubohora umucakara; ariko utazabishobora azasibe iminsi itatu. Icyo ni cyo cyiru cy’indahiro zanyu igihe mwarahiye (ntimuzubahirize). Bityo, mujye murinda indahiro zanyu (ntimukarahire cyane, kandi nimuramuka murahiye mujye muzubahiriza). Uko ni ko Allah abasobanurira amategeko ye kugira ngo mushimire.]]></translation>
<footnotes></footnotes>
</aya>
<aya number="90">
<translation><![CDATA[Yemwe abemeye! Mu by’ukuri, ibisindisha, urusimbi, kugaragira ibigirwamana no kuraguza ni umwanda kandi ni ibikorwa bya Shitani. Bityo, mubyirinde kugira ngo mukiranuke.]]></translation>
<footnotes></footnotes>
</aya>
<aya number="91">
<translation><![CDATA[Mu by’ukuri, Shitani ashaka kubateza ubugome n’inzangano hagati yanyu akoresheje ibisindisha n’urusimbi, akanababuza kwibuka Allah ndetse no gusali. None se ubwo ntimukwiye kubireka?]]></translation>
<footnotes></footnotes>
</aya>
<aya number="92">
<translation><![CDATA[Munumvire Allah n’Intumwa (Muhamadi), munirinde (kunyuranya n’amategeko ye). Nimutera umugongo, mumenye ko nta kindi Intumwa yacu ishinzwe uretse gusohoza ubutumwa mu buryo bugaragara.]]></translation>
<footnotes></footnotes>
</aya>
<aya number="93">
<translation><![CDATA[Ba bandi bemeye bakanakora ibikorwa byiza, nta cyaha kuri bo gituruka ku byo bariye (mbere y’uko biziririzwa) mu gihe baba batinya Imana (birinda ibyo yabaziririje bamaze kubimenya), bakemera (ko biziririjwe), bakanakora ibikorwa byiza; hanyuma bakarushaho gutinya Allah ndetse bakanamwemera, maze bakarushaho gutinya Allah kurushaho bakanakora ibikorwa byiza. Kandi Allah akunda abakora ibikorwa byiza.]]></translation>
<footnotes></footnotes>
</aya>
<aya number="94">
<translation><![CDATA[Yemwe abemeye! Mu by’ukuri, (igihe muri mu migenzo y’umutambagiro mutagatifu wa Hija cyangwa Umrat), Allah azabagerageresha (kubegereza) umuhigo mushobora gufatisha amaboko yanyu n’uwo mwakwicisha amacumu yanyu, kugira ngo Allah agaragaze umutinya atamubona. Ubwo uzarengera nyuma y’ibyo (agahiga ari mu migenzo y’umutambagiro mutagatifu wa Hija cyangwa Umrat), azahanishwa ibihano bibabaza.]]></translation>
<footnotes></footnotes>
</aya>
<aya number="95">
<translation><![CDATA[Yemwe abemeye! Ntimukice umuhigo (w’imusozi) igihe muri mu mutambagiro mutagatifu (Hija cyangwa Umrat). Kandi uzawica muri mwe abigambiriye, igihano cye kizaba gutanga itungo rihwanye n’iryo yishe, byemejwe n’abantu babiri b’inyangamugayo muri mwe; rikaba ituro rijyanwa rikabagirwa abakene baturiye ingoro ya Al Kaabat, cyangwa agatanga icyiru cyo kugaburira abakene, cyangwa icyiru kingana n’ibyo kikaba gusiba; ibyo ni ukugira ngo yumve ingaruka z’igikorwa cye (cyo kunyuranya n’itegeko ry’Imana). Allah yababariye ibyahise (mbere ya Isilamu), ariko uzasubira (akongera gukora icyaha) Allah azabimuhanira. Kandi Allah ni Umunyacyubahiro bihebuje, Nyirukwihimura bikaze.]]></translation>
<footnotes></footnotes>
</aya>
<aya number="96">
<translation><![CDATA[Mwaziruriwe umuhigo wo mu nyanja n’ibyipfushije bizibamo, kugira ngo bibagirire akamaro mwe ubwanyu (mutuye) n’abari ku rugendo. Cyakora mwaziririjwe umuhigo w’imusozi igihe cyose muri mu mutambagiro mutagatifu (Hija cyangwa Umrat). Kandi mugandukire Allah we muzakoranyirizwa iwe.]]></translation>
<footnotes></footnotes>
</aya>
<aya number="97">
<translation><![CDATA[Allah yagize Al Kaabat ingoro ntagatifu ngo ibe ahantu abantu bahurira. (Kandi yashyizeho) amezi (ane) matagatifu, amatungo y’ibitambo ndetse n’imitamirizo (yambikwa ayo matungo; Allah yabigize ingirakamaro ku bantu). Ibyo ni ukugira ngo mumenye ko Allah azi ibiri mu birere n’ibiri mu isi, kandi ko Allah ari Umumenyi uhebuje w’ibintu byose.]]></translation>
<footnotes></footnotes>
</aya>
<aya number="98">
<translation><![CDATA[Mumenye ko Allah ari Nyiribihano bikaze, kandi ko Allah ari Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="99">
<translation><![CDATA[Nta kindi Intumwa (Muhamadi) ishinzwe uretse gusohoza ubutumwa. Kandi Allah azi ibyo mugaragaza n’ibyo muhisha.]]></translation>
<footnotes></footnotes>
</aya>
<aya number="100">
<translation><![CDATA[Vuga (yewe Muhamadi) uti “Ikibi ntigihwanye n’icyiza kabone n’ubwo wareshywa n’ubwinshi bw’ibibi.” Bityo yemwe banyabwenge, nimugandukire Allah kugira ngo mukiranuke.]]></translation>
<footnotes></footnotes>
</aya>
<aya number="101">
<translation><![CDATA[Yemwe abemeye! Ntimukabaze ibintu mushobora kugaragarizwa bikabagiraho ingaruka! Kuko nimubibaza mu gihe Qur’an igihishurwa, muzabigaragarizwa (bibe amategeko kuri mwe) nyamara Allah yari yarabyihoreye. Allah ni Ubabarira ibyaha, Udahaniraho.]]></translation>
<footnotes></footnotes>
</aya>
<aya number="102">
<translation><![CDATA[Mu by’ukuri hari abantu mbere yanyu babajije ibibazo nk’ibyo, hanyuma (babisubijwe) bibabera impamvu yo kuba abahakanyi.]]></translation>
<footnotes></footnotes>
</aya>
<aya number="103">
<translation><![CDATA[Allah ntabwo ari we washyizeho Bahira,[1] Sa’ibat,[2] Waswilat,[3] cyangwa Hami.[4] Ahubwo ba bandi bahakanye bahimbira Allah ibinyoma kandi abenshi muri bo ntibatekereza.]]></translation>
<footnotes><![CDATA[[1] Bahira: Ni ingamiya bacaga ugutwi iyo yabaga imaze kubyara imbyaro runaka bakayihorera ikegurirwa ibigirwamana. 
[2] Sa’iba: Ni ingamiya baterekeraga ibigirwamana.
[3] Waswila: Ni ingamiya yabaga yareguriwe ibigirwamana kuko yabyaye inyagazi ku nshuro ya mbere n’iya kabiri.
[4] Hami: Ni imfizi y’ingamiya yaterekerwaga ibigirwamana, ntikoreshwe imirimo iyo ariyo yose. Ibyo byose byabaga ari ibikorwa byo kubangikanya Allah kuko baziririzaga ibyo Allah ataziririje kandi bakabimwitirira.]]></footnotes>
</aya>
<aya number="104">
<translation><![CDATA[Kandi n’iyo babwiwe bati “Nimukurikire ibyo Allah yahishuye, munakurikire Intumwa (Muhamadi).” Baravuga bati “Ibyo twasanze abakurambere bacu bakurikira biraduhagije.” Ese n’ubwo abakurambere babo nta cyo baba bari bazi cyangwa bataranayobotse (bari kubakurikira?)]]></translation>
<footnotes></footnotes>
</aya>
<aya number="105">
<translation><![CDATA[Yemwe abemeye! Nimwimenye (mugandukire Allah, mukore ibikorwa byiza mwirinda ibyaha). Nimuramuka muyobotse (mukabwirizanya gukora ibyiza ndetse mukanabuzanya gukora ibibi) abayobye nta cyo bazabatwara. Ukugaruka kwanyu mwese ni kwa Allah, maze azabamenyeshe ibyo mwakoraga.]]></translation>
<footnotes></footnotes>
</aya>
<aya number="106">
<translation><![CDATA[Yemwe abemeye! Igihe umwe muri mwe azaba yegereje urupfu, mu gihe cyo kuraga ajye ashaka abahamya babiri b’inyangamugayo muri mwe (Abayisilamu). Cyangwa igihe muri mu rugendo mukabona mwegereje urupfu, mujye mushaka (abatangabuhamya b’inyangamugayo) babiri batari muri mwe. (Abo mu muryango w’uwapfuye) nibaramuka bashidikanyije ku bunyangamugayo bwabo, mujye mubahagarika nyuma y’iswala barahire ku izina rya Allah (bavuga bati) “Ntabwo twabeshya ngo tugurane (iyi ndahiro) indonke z’isi kabone n’iyo (uwo bifitiye akamaro) yaba ari uwo dufitanye isano, kandi ntituzahisha ubuhamya bwa Allah, kuko mu by’ukuri (turamutse tubikoze) twaba tubaye mu banyabyaha.”]]></translation>
<footnotes></footnotes>
</aya>
<aya number="107">
<translation><![CDATA[Nibiramuka bigaragaye ko (abo bombi) bakoze icyaha (cyo kurahira mu binyoma), mujye mushaka abandi babiri (mu bafitanye isano n’uwapfuye) bajye mu cyimbo cyabo, hanyuma barahire ku izina rya Allah (bavuga bati) “Rwose turemeza ko ubuhamya bwacu ari ukuri kurusha ubuhamya bwabo bombi, kandi ntitwarengereye (ukuri); kuko mu by’ukuri (turamutse tubikoze), twaba tubaye mu nkozi z’ibibi.”]]></translation>
<footnotes></footnotes>
</aya>
<aya number="108">
<translation><![CDATA[Ubwo ni bwo buryo bwegereye kuba batanga ubuhamya uko buri, cyangwa bagatinya ko hazanwa izindi ndahiro (z’abo mu muryango w’uwapfuye) nyuma y’indahiro zabo (maze bagaseba). Munatinye Allah ndetse munamutege amatwi. Kandi Allah ntayobora abantu b’ibyigomeke.]]></translation>
<footnotes></footnotes>
</aya>
<aya number="109">
<translation><![CDATA[(Mwibuke) umunsi Allah azakoranya Intumwa zose akazibaza ati “Mwasubijwe iki (ubwo mwahamagariraga abantu kwemera Imana)?” Zizasubiza ziti “Nta bumenyi tubifiteho, mu by’ukuri ni Wowe Mumenyi uhebuje w’ibyihishe.”]]></translation>
<footnotes></footnotes>
</aya>
<aya number="110">
<translation><![CDATA[Wibuke igihe Allah azavuga ati “Yewe Issa (Yesu) mwene Mariyamu (Mariya)! Ibuka ingabire zanjye naguhundagajeho n’izo nahundagaje ku mubyeyi wawe; ubwo nagushyigikizaga Roho Ntagatifu [Malayika Jibril (Gaburiheli)], ukavugisha abantu ukivuka no mu gihe wari umaze kuba mukuru. (Unibuke) igihe nakwigishaga kwandika, ubuhanga, Tawurati n’Ivanjili ndetse n’igihe wabumbaga ibumba ukarikoramo igisa nk’inyoni ku burenganzira bwanjye, nuko ugahuhamo maze kikaba inyoni ku bushobozi bwanjye, ugakiza impumyi n’ababembe ku bushobozi bwanjye. (Unibuke) ubwo wazuraga abapfuye ku bushobozi bwanjye n’igihe nagukizaga bene Isiraheli (ubwo bashakaga kukwica), ndetse n’igihe wabazaniraga ibitangaza bigaragara nuko abahakanye muri bo bakavuga bati “Ibi nta kindi biri cyo uretse ko ari uburozi bugaragara.”]]></translation>
<footnotes></footnotes>
</aya>
<aya number="111">
<translation><![CDATA[Unibuke ubwo nahishuriraga abigishwa (ba Yesu) nti “Nimunyemere munemere Intumwa yanjye (Yesu).” Bakavuga bati “Turemeye, bityo tubere umuhamya ko turi Abayisilamu.”]]></translation>
<footnotes></footnotes>
</aya>
<aya number="112">
<translation><![CDATA[Wibuke ubwo abigishwa (ba Yesu) bavugaga bati “Yewe Issa (Yesu) mwene Mariyamu (Mariya)! Ese Nyagasani wawe ashobora kutumanurira ameza ateguyeho amafunguro avuye mu ijuru? (Yesu) aravuga ati “Mugandukire Allah niba koko muri abemeramana.”]]></translation>
<footnotes></footnotes>
</aya>
<aya number="113">
<translation><![CDATA[(Abigishwa be) baravuga bati “Turashaka kuyaryaho kugira ngo imitima yacu ituze, ndetse tunamenye ko ibyo watubwiye (ko uri Intumwa y’Imana) ari ukuri koko, kandi tube n’abahamya b’icyo gitangaza.”]]></translation>
<footnotes></footnotes>
</aya>
<aya number="114">
<translation><![CDATA[Issa (Yesu) mwene Mariyamu (Mariya) aravuga ati “Mana Nyagasani wacu! Tumanurire ameza avuye mu ijuru ateguyeho amafunguro, (uwo munsi) utubere umunsi mukuru kuri twe no ku bazaza nyuma yacu, (ayo meza) anatubere igitangaza kiguturutseho (gishimangira ubutumwa bwanjye), unadufungurire kuko ari wowe uhebuje mu batanga amafunguro.”]]></translation>
<footnotes></footnotes>
</aya>
<aya number="115">
<translation><![CDATA[Allah aravuga ati “Mu by’ukuri njye ndayabamanurira, ariko uzahakana muri mwe nyuma yo (kuyamanura), rwose nzamuhanisha igihano ntigeze mpanisha uwo ari we wese mu biremwa.”]]></translation>
<footnotes></footnotes>
</aya>
<aya number="116">
<translation><![CDATA[Unibuke ubwo Allah azavuga ati “Yewe Issa (Yesu), mwene Mariyamu (Mariya)! Ese ni wowe wabwiye abantu uti ‘Njye n’umubyeyi wanjye nimutugire imana ebyiri mu cyimbo cya Allah?” (Yesu) azavuga ati “Ubutagatifu ni ubwawe. Ntibikwiye kuri njye ko nabwira (abantu) ibitari ukuri. Iyo nza kuba narabivuze, rwose wari kubimenya. Uzi ibiri mu mutima wanjye, nyamara njye sinshobora kumenya amabanga yawe. Mu by’ukuri ni Wowe Mumenyi uhebuje w’ibyihishe.”]]></translation>
<footnotes></footnotes>
</aya>
<aya number="117">
<translation><![CDATA[“Nta kindi nababwiye uretse ibyo wantegetse (ko mbabwira nti) ‘Nimusenge Allah, Nyagasani wanjye akaba na Nyagasani wanyu. Kandi nari umuhamya wabo mu gihe cyose nari kumwe na bo, ariko ubwo wanzamuraga iwawe, ni Wowe wari Umugenzuzi wabo. Kandi Wowe uri Umuhamya uhebuje wa buri kintu.”]]></translation>
<footnotes></footnotes>
</aya>
<aya number="118">
<translation><![CDATA[“Nuramuka ubahannye, rwose ni abagaragu bawe. Kandi nubababarira, mu by’ukuri ni wowe Umunyacyubahiro bihebuje, Nyirubugenge buhambaye.”]]></translation>
<footnotes></footnotes>
</aya>
<aya number="119">
<translation><![CDATA[Allah azavuga ati “Uyu ni umunsi abanyakuri bagirirwa akamaro n’ukuri kwabo.” Baragororerwa ubusitani butembamo imigezi, bazabamo ubuziraherezo. Allah yarabishimiye na bo baramwishimira. Uko ni ko gutsinda guhambaye.]]></translation>
<footnotes></footnotes>
</aya>
<aya number="120">
<translation><![CDATA[Ubwami bw’ibirere n’ubw’isi n’ibibirimo byose ni ibya Allah, kandi ni we Ushobora byose.]]></translation>
<footnotes></footnotes>
</aya>
</sura>
<sura number="6">
<aya number="1">
<translation><![CDATA[Ishimwe n’ikuzo byuzuye bikwiye Allah, We waremye ibirere n’isi, akanashyiraho umwijima n’urumuri, nyamara ba bandi bahakanye Nyagasani wabo bamunganya n’ibindi (biremwa).]]></translation>
<footnotes></footnotes>
</aya>
<aya number="2">
<translation><![CDATA[Ni We wabaremye mu ibumba, maze abagenera igihe (cyo kubaho hano ku isi), anagena ikindi gihe kizwi na We (umunsi w’imperuka). Hanyuma mwe (nyuma y’ibyo) mugashidikanya (ku bushobozi bwa Allah bwo kuzazura abapfuye).]]></translation>
<footnotes></footnotes>
</aya>
<aya number="3">
<translation><![CDATA[Kandi Allah ni We (Mana yonyine ikwiye gusengwa) mu birere no mu isi; azi ibyo muhisha (mu mitima yanyu) n’ibyo mugaragaza, kandi azi ibyo mugeraho (byose).]]></translation>
<footnotes></footnotes>
</aya>
<aya number="4">
<translation><![CDATA[Kandi nta kimenyetso na kimwe mu bimenyetso bya Nyagasani wabo kibageraho ngo babure kugitera umugongo.]]></translation>
<footnotes></footnotes>
</aya>
<aya number="5">
<translation><![CDATA[Rwose bahinyuye ukuri ubwo kwabageragaho, ariko nta kabuza bazagerwaho n’inkuru y’ibyo bakerensaga (ko ari ukuri).]]></translation>
<footnotes></footnotes>
</aya>
<aya number="6">
<translation><![CDATA[Ese ntibabona ko twarimbuye abantu benshi mbere yabo twari twarahaye ubushobozi ku isi tutigeze duha mwe (abahakanyi)? Twabamanuriye imvura nyinshi (barakungahara), ndetse tubashyiriraho imigezi itemba aho batuye. Nuko turabarimbura kubera ibyaha byabo, maze turema abandi bantu nyuma yabo.]]></translation>
<footnotes></footnotes>
</aya>
<aya number="7">
<translation><![CDATA[N’iyo tuza kuguhishurira (yewe Muhamadi) igitabo cyanditse ku mpapuro maze bakagikozaho intoki zabo, ba bandi bahakanye bari kuvuga bati “Iki ni uburozi bugaragara.”]]></translation>
<footnotes></footnotes>
</aya>
<aya number="8">
<translation><![CDATA[Baranavuze bati “Kuki atamanuriwe Malayika (wo kutwemeza ko ari Intumwa koko)?” Nyamara n’iyo tuza kumanura umumalayika (bagahakana), hari guhita hacibwa iteka (ryo kubarimbura) kandi ntibari kurindirizwa.]]></translation>
<footnotes></footnotes>
</aya>
<aya number="9">
<translation><![CDATA[N’iyo tuza kugira umumalayika Intumwa, twari kumuha ishusho y’umuntu, kandi twari kuba tubashyize mu rujijo nk’urwo barimo.]]></translation>
<footnotes></footnotes>
</aya>
<aya number="10">
<translation><![CDATA[Kandi mu by’ukuri Intumwa zabayeho mbere yawe zarakerenshejwe, ariko abazisuzuguye muri bo bagoswe n’ibyo bajyaga bakerensa (ibihano).]]></translation>
<footnotes></footnotes>
</aya>
<aya number="11">
<translation><![CDATA[Vuga uti “Nimutambagire ku isi maze murebe uko iherezo ry’abahinyuye ukuri ryagenze.”]]></translation>
<footnotes></footnotes>
</aya>
<aya number="12">
<translation><![CDATA[Vuga (yewe Muhamadi) uti “Ibiri mu birere n’ibiri mu isi ni ibya nde?” Vuga uti “Ni ibya Allah.” Yiyemeje kugirira impuhwe (abagaragu be). Rwose azabakoranya ku munsi w’imperuka, (umunsi) udashidikanywaho. Ba bandi bihombeje ubwabo ni bo batemera (Allah, Intumwa ye n’umunsi w’imperuka).]]></translation>
<footnotes></footnotes>
</aya>
<aya number="13">
<translation><![CDATA[Kandi ibituje (n’ibigenda) mu ijoro n’amanywa byose ni ibye (Allah). Kandi ni We Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="14">
<translation><![CDATA[Vuga (yewe Muhamadi) uti “Ese nagira inshuti ikindi kitari Allah, ari We wahanze ibirere n’isi, kandi ari We utanga amafunguro ariko we ntayahabwe?” Vuga uti “Mu by’ukuri njye nategetswe kuba uwa mbere wicisha bugufi (kuri Allah).” Kandi rwose ntuzabe mu babangikanyamana.]]></translation>
<footnotes></footnotes>
</aya>
<aya number="15">
<translation><![CDATA[Vuga (yewe Muhamadi) uti “Mu by’ukuri njye ntinya ibihano by’umunsi uhambaye ndamutse nigometse kuri Nyagasani wanjye.”]]></translation>
<footnotes></footnotes>
</aya>
<aya number="16">
<translation><![CDATA[Uzarindwa (ibihano) kuri uwo munsi, rwose (Allah) azaba amugiriye impuhwe. Kandi iyo ni yo ntsinzi igaragara.]]></translation>
<footnotes></footnotes>
</aya>
<aya number="17">
<translation><![CDATA[Kandi Allah aramutse aguteje ingorane, ntawazigukiza utari We. Aramutse anaguhaye icyiza (ntawakikuvutsa) kuko ari Ushobora byose.]]></translation>
<footnotes></footnotes>
</aya>
<aya number="18">
<translation><![CDATA[Ni We Munyembaraga z’ikirenga ku bagaragu be, kandi ni We Nyirubugenge buhambaye, Uzi byose.]]></translation>
<footnotes></footnotes>
</aya>
<aya number="19">
<translation><![CDATA[Vuga (ubabaza) uti “Ni ikihe kintu gisumba ibindi mu buhamya (cyabemeza ukuri kw’ibyo mvuga)?” Vuga (ubasubiza) uti “ Allah ni We muhamya hagati yanjye namwe; kandi nahishuriwe iyi Qur’an kugira ngo nyikoreshe mbaburira, (mwe) n’abandi izageraho. Ese mu by’ukuri muhamya ko hari izindi mana zibangikanye na Allah?” Vuga uti “Simbihamya!” Vuga uti “Mu by’ukuri We ni Imana imwe. Kandi rwose nitandukanyije n’ibyo mumubangikanya na byo.”]]></translation>
<footnotes></footnotes>
</aya>
<aya number="20">
<translation><![CDATA[Ba bandi twahaye igitabo baramuzi (Muhamadi) nk’uko bazi abana babo. Ba bandi bihombeje ubwabo ni bo betemera (Muhamadi n’ibyo yahishuriwe).]]></translation>
<footnotes></footnotes>
</aya>
<aya number="21">
<translation><![CDATA[Ni na nde waba umuhemu kurusha uhimbira Allah ikinyoma, cyangwa uhinyura amagambo ye? Mu by’ukuri ababangikanyamana ntibazigera batsinda.]]></translation>
<footnotes></footnotes>
</aya>
<aya number="22">
<translation><![CDATA[N’umunsi tuzabakoranya bose, maze tukabwira ababangikanyije (Allah) tuti “Ese bya bigirwamana byanyu mwizeraga (ko hari icyo byabamarira) biri he?”]]></translation>
<footnotes></footnotes>
</aya>
<aya number="23">
<translation><![CDATA[Hanyuma nta kindi kizaba igisubizo cyabo ubwo bazaba bageragezwa (bahatwa ibibazo) uretse kuvuga bati “Turahiye ku izina rya Allah, Nyagasani wacu! Ntitwari ababangikanyamana.”]]></translation>
<footnotes></footnotes>
</aya>
<aya number="24">
<translation><![CDATA[Reba uko bibeshyera (bahakana ko babangikanyije Allah)! (Unarebe) uko ibyo bihimbiye (biringira ko bizabakorera ubuvugizi kwa Allah) byabatengushye!]]></translation>
<footnotes></footnotes>
</aya>
<aya number="25">
<translation><![CDATA[No muri bo hari abagutega amatwi (usoma Qur’an), ariko twashyize ibipfuko ku mitima yabo kugira ngo batayisobanukirwa, tunaziba amatwi yabo. Kandi iyo babonye buri kimenyetso (kigaragaza ukuri), ntibacyemera; kugeza ubwo bakugezeho bakugisha impaka, maze ba bandi bahakanye bakavuga bati “Ibi nta kindi biri cyo usibye kuba ari inkuru z’abo hambere.”]]></translation>
<footnotes></footnotes>
</aya>
<aya number="26">
<translation><![CDATA[Kandi babuza (abantu) kumukurikira (Muhamadi), na bo ubwabo bakamugendera kure. Kandi nta wundi baba boreka (iyo bakora ibyo) uretse bo ubwabo, ariko ntibabimenya.]]></translation>
<footnotes></footnotes>
</aya>
<aya number="27">
<translation><![CDATA[Iyo uza kubabona igihe bazaba bahagaritswe imbere y’umuriro, bavuga bati “Iyaba twari dusubijwe (ku isi), ntitwakongera guhinyura amagambo ya Nyagasani wacu, kandi twaba mu bemera.”]]></translation>
<footnotes></footnotes>
</aya>
<aya number="28">
<translation><![CDATA[(Si uko biri) ahubwo ibyo bahishaga mbere byarabagaragariye. N’iyo bagarurwa (ku isi), rwose basubira mu byo babujijwe. Kandi mu by’ukuri ni abanyabinyoma.]]></translation>
<footnotes></footnotes>
</aya>
<aya number="29">
<translation><![CDATA[Baranavuze bati “Nta bundi (buzima buzabaho) uretse ubuzima bwacu (turimo) ku isi, kandi nta n’ubwo tuzazurwa (ku munsi w’imperuka).]]></translation>
<footnotes></footnotes>
</aya>
<aya number="30">
<translation><![CDATA[Iyo uza kubabona igihe bazaba bahagaritswe imbere ya Nyagasani wabo, ababwira ati “Ese ibi (izuka) si ukuri?” Bavuge bati “Ni ukuri, turahiye ku izina rya Nyagasani wacu!” Ababwire ati “Ngaho nimwumve ububabare bw’ibihano kubera ubuhakanyi bwanyu.”]]></translation>
<footnotes></footnotes>
</aya>
<aya number="31">
<translation><![CDATA[Rwose ba bandi bahinyuye kuzahura na Allah (ku munsi w’izuka) barahombye, kugeza ubwo imperuka ibagezeho ibatunguye, bakavuga bati “Mbega akaga tugize kubera ibyo twirengagije (gukora) ku isi!” Bazaba bikoreye imitwaro (ibyaha) ku migongo yabo. Mbega ububi bw’ibyo bazaba bikoreye!]]></translation>
<footnotes></footnotes>
</aya>
<aya number="32">
<translation><![CDATA[Kandi ubuzima bw’isi nta kindi buri cyo uretse kuba ari umukino no kwinezeza. Ariko ubuturo bwo ku munsi w’imperuka (ijuru) ni bwo bwiza kuri ba bandi batinya (Allah). Ese nta bwenge mugira?]]></translation>
<footnotes></footnotes>
</aya>
<aya number="33">
<translation><![CDATA[Rwose tuzi ko uterwa agahinda cyane n’ibyo bavuga, ariko mu by’ukuri ntabwo ari wowe baba bahinyura, ahubwo inkozi z’ibibi ziba zihakana nkana ibimenyetso bya Allah.]]></translation>
<footnotes></footnotes>
</aya>
<aya number="34">
<translation><![CDATA[Kandi rwose Intumwa zakubanjirije zarahinyuwe ariko zihanganira uguhinyurwa no gutotezwa, kugeza ubwo ubutabazi bwacu buzigezeho. Ndetse ntawahindura amagambo (isezerano) ya Allah. Kandi mu by’ukuri wagezweho n’inkuru (z’uko twatabaye) Intumwa (zakubanjirije).]]></translation>
<footnotes></footnotes>
</aya>
<aya number="35">
<translation><![CDATA[Niba (wowe Muhamadi) uremererwa no guhakana kwabo (ukaba udashobora kubyihanganira), nubishobora uzashake inzira yo mu butaka cyangwa urwego rwakugeza mu kirere kugira ngo ubazanire igitangaza (kandi ntiwabishobora, bityo jya wihangana). N’iyo Allah aza kubishaka, yari kubahuriza ku muyoboro w’ukuri, uramenye ntuzabe mu njiji.]]></translation>
<footnotes></footnotes>
</aya>
<aya number="36">
<translation><![CDATA[Mu by’ukuri abemera (ibyo ubahamagarira) ni ba bandi bumva (bikabagirira akamaro). Naho abapfu (abahakanye ibyo ubahamagarira); Allah azabazura, maze iwe abe ari ho basubizwa.]]></translation>
<footnotes></footnotes>
</aya>
<aya number="37">
<translation><![CDATA[Baranavuze bati “Kuki atamanuriwe igitangaza giturutse kwa Nyagasani we?” Vuga (yewe Muhamadi) uti “Mu by’ukuri Allah ashoboye kumanura igitangaza, ariko abenshi muri bo ntibabizi.”]]></translation>
<footnotes></footnotes>
</aya>
<aya number="38">
<translation><![CDATA[Nta kiremwa na kimwe kigenda ku isi cyangwa inyoni igurukisha amababa yayo yombi, bitaba mu miryango nk’iyanyu. Nta cyo twasize (tudasobanuye) mu gitabo, hanyuma kwa Nyagasani wabyo ni ho bizakoranyirizwa.]]></translation>
<footnotes></footnotes>
</aya>
<aya number="39">
<translation><![CDATA[Ba bandi bahinyuye amagambo yacu ni ibipfamatwi bakaba n’ibiragi; bari mu mwijima. Uwo Allah ashaka amurekera mu buyobe ndetse n’uwo ashaka amuyobora inzira igororotse.]]></translation>
<footnotes></footnotes>
</aya>
<aya number="40">
<translation><![CDATA[Vuga (yewe Muhamadi) uti “Nimumbwire! Ese ibihano bya Allah biramutse bibagezeho cyangwa mukagerwaho n’imperuka, hari undi mwakwiyambaza utari Allah, niba koko muri abanyakuri?”]]></translation>
<footnotes></footnotes>
</aya>
<aya number="41">
<translation><![CDATA[Ahubwo ni We wenyine mwakwiyambaza, maze yabishaka akabakiza ibyo mumwiyambajemo, nuko mugahita mwibagirwa ibyo mumubangikanya na byo (kuko nta cyo bishoboye).]]></translation>
<footnotes></footnotes>
</aya>
<aya number="42">
<translation><![CDATA[Rwose twohereje (Intumwa) ku miryango (umat) yakubanjirije, nuko (abahakanye) tubateza ibizazane n’uburwayi kugira ngo bace bugufi.]]></translation>
<footnotes></footnotes>
</aya>
<aya number="43">
<translation><![CDATA[None se kuki ibihano byacu byabagezeho ntibace bugufi? Ahubwo imitima yabo yaranangiye, ndetse na Shitani abakundisha ibyo bakoraga.]]></translation>
<footnotes></footnotes>
</aya>
<aya number="44">
<translation><![CDATA[Ubwo bari bamaze kwibagirwa ibyo bibukijwe, twabafunguriye imiryango ya buri kintu, kugeza ubwo badamarajwe n’ibyo bahawe, nuko tubahana tubatunguye, maze bariheba.]]></translation>
<footnotes></footnotes>
</aya>
<aya number="45">
<translation><![CDATA[Nuko ba bandi b’inkozi z’ibibi bararimburwa kugeza ku wa nyuma. Kandi ishimwe n’ikuzo ni ibya Allah, Nyagasani w’ibiremwa byose.]]></translation>
<footnotes></footnotes>
</aya>
<aya number="46">
<translation><![CDATA[Vuga (ubwira abahakanyi) uti “Nimumbwire! Allah aramutse abambuye ukumva kwanyu n’ukureba kwanyu, akanadanangira imitima yanyu, ni iyihe mana yindi itari Allah yabibagarurira?” Dore uko tubasobanurira ibimenyetso (byacu) hanyuma bakabitera umugongo!]]></translation>
<footnotes></footnotes>
</aya>
<aya number="47">
<translation><![CDATA[Vuga uti “Nimumbwire! Ibihano bya Allah biramutse bibagezeho bitunguranye cyangwa ku mugaragaro, hari abandi bakorekwa uretse abantu b’abanyabyaha?”]]></translation>
<footnotes></footnotes>
</aya>
<aya number="48">
<translation><![CDATA[Nta kindi gituma twohereza Intumwa uretse kugira ngo zigeze inkuru nziza (ku bantu) zinababurire. Bityo, abazemera bakanakora ibikorwa bitunganye, nta bwoba ndetse nta n’agahinda bazagira.]]></translation>
<footnotes></footnotes>
</aya>
<aya number="49">
<translation><![CDATA[Naho abahinyuye ibimenyetso byacu, bazagerwaho n’ibihano kubera ko bigomekaga (ku mategeko ya Allah).]]></translation>
<footnotes></footnotes>
</aya>
<aya number="50">
<translation><![CDATA[Vuga (yewe Muhamadi) uti “Simbabwira ko mfite ibigega bya Allah, nta n’ubwo nzi ibitagaragara, ndetse nta n’ubwo mbabwira ko ndi Malayika. Ahubwo nkurikira ibyo mpishurirwa gusa.” Vuga uti “Ese utabona ahwanye n’ubona? Ese ntimutekereza?”]]></translation>
<footnotes></footnotes>
</aya>
<aya number="51">
<translation><![CDATA[Yikoreshe (Qur’an) uburira ba bandi bafite ubwoba bwo kuzakoranyirizwa kwa Nyagasani wabo, ko nta wundi murinzi utari We (Allah) cyangwa uwabavuganira. (Ibyo bikore) kugira ngo bamugandukire.]]></translation>
<footnotes></footnotes>
</aya>
<aya number="52">
<translation><![CDATA[Kandi ntukirukane ba bandi basenga Nyagasani wabo mu gitondo na nimugoroba bashaka kwishimirwa na We.[1] Nta cyo ubazwa mu byo bakora, na bo nta cyo babazwa mu byo ukora. Nubirukana uzaba ubaye umwe mu bahemu.]]></translation>
<footnotes><![CDATA[[1] Uyu murongo wahishuwe ubwo ibikomerezwa by’Abakurayishi byasabaga Intumwa Muhamadi kwirukana abakene n’abanyantege nke bari barayemeye, kugira ngo na byo bibone kuyikurikira; nuko uyu murongo uza umubuza kubikora.]]></footnotes>
</aya>
<aya number="53">
<translation><![CDATA[Uko ni na ko bamwe mu bantu twabagize ibigeragezo ku bandi (bamwe tubagira abakire abandi tubagira abakene) kugira ngo (abahakanyi b’abakire) bavuge bati "Ese aba (bakene b’abemera) ni bo Allah yagabiye (kumuyoboka) muri twe (maze twe aratwihorera)?" Ese Allah ntazi neza abashimira?]]></translation>
<footnotes></footnotes>
</aya>
<aya number="54">
<translation><![CDATA[Kandi abemera ibimenyetso byacu nibaza bakugana, ujye ubaramutsa uvuga uti “Salamu alaykum (mugire amahoro!)” Nyagasani wanyu yiyemeje kugira impuhwe kugira ngo uzakora ikibi muri mwe kubera ubujiji, maze nyuma yo kugikora akicuza akanakora ibikorwa byiza (azamubabarire). Mu by’ukuri We (Allah) ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="55">
<translation><![CDATA[Uko ni na ko dusobanura ibimenyetso, kugira ngo inzira y’inkozi z’ibibi isobanuke.]]></translation>
<footnotes></footnotes>
</aya>
<aya number="56">
<translation><![CDATA[Vuga (yewe Muhamadi) uti “Rwose, njye nabujijwe kugaragira ibyo mwambaza bitari Allah.” Vuga uti “Sinakurikira irari ryanyu kuko ndamutse mbikoze, naba nyobye kandi sinaba ndi mu bayobotse.”]]></translation>
<footnotes></footnotes>
</aya>
<aya number="57">
<translation><![CDATA[Vuga uti “Mu by’ukuri njye nishingikirije ibimenyetso bigaragara bituruka kwa Nyagasani wanjye, ariko mwarabihinyuye. Singenga ibyo musaba ko byihutishwa (ibihano by’umuriro). Nta wundi ugenga icyo cyemezo uretse Allah; akiranura mu kuri kandi ni We Mukiranuzi uhebuje.”]]></translation>
<footnotes></footnotes>
</aya>
<aya number="58">
<translation><![CDATA[Vuga uti “Iyo nza kuba ngenga ibyo musaba ko byihutishwa, ikibazo kiri hagati yanjye namwe cyari kuba cyarakemutse. Kandi Allah azi neza inkozi z’ibibi.”]]></translation>
<footnotes></footnotes>
</aya>
<aya number="59">
<translation><![CDATA[Ni na We ufite imfunguzo z’ibitagaragara, ntawe uzizi uretse We (Allah). Kandi azi ibiri imusozi no mu nyanja, ndetse nta n’ikibabi gihanuka usibye ko aba akizi. Nta mbuto iri mu mwijima wo mu butaka, nta kibisi cyangwa icyumye usibye ko cyavuzwe mu gitabo gisobanutse.]]></translation>
<footnotes></footnotes>
</aya>
<aya number="60">
<translation><![CDATA[Ni na We ubasinziriza mu ijoro (mukamera nk’abapfuye), akanamenya ibyo mwakoze ku manywa. Hanyuma akabakangura ku manywa (mukamera nk’abazutse) kugira ngo igihe cyagenwe (cyo kubaho kwanyu) kigere. Hanyuma iwe ni ho muzagaruka maze abamenyeshe ibyo mwakoraga.]]></translation>
<footnotes></footnotes>
</aya>
<aya number="61">
<translation><![CDATA[Ni na We Munyembaraga z’ikirenga ku bagaragu be. Anaboherereza abagenzuzi (abamalayika babarura ibikorwa byanyu), kugeza ubwo umwe muri mwe urupfu rumugezeho; Intumwa zacu (Abamalayika) zikamukuramo roho zitajenjeka.]]></translation>
<footnotes></footnotes>
</aya>
<aya number="62">
<translation><![CDATA[Hanyuma bazasubizwa kwa Allah, umugenga wabo w’ukuri. Rwose ni We ufite ububasha (bwo guca imanza) kandi ni na We wihuta kurusha abandi mu kubarura.]]></translation>
<footnotes></footnotes>
</aya>
<aya number="63">
<translation><![CDATA[Vuga (yewe Muhamadi) uti “Ni nde ubakiza umwijima w’imusozi n’uwo mu nyanja? (Igihe cy’amakuba) mumusaba mwibombaritse no mu ibanga (mugira muti): Mu by’ukuri (Allah) nadukiza iki (cyago), rwose turaba mu bashimira.”]]></translation>
<footnotes></footnotes>
</aya>
<aya number="64">
<translation><![CDATA[Vuga uti “Allah ni We ukibakiza (icyago) ndetse n’andi makuba yose, hanyuma (mukabirengaho) mukamubangikanya.”]]></translation>
<footnotes></footnotes>
</aya>
<aya number="65">
<translation><![CDATA[Vuga uti “Ni We wenyine ushobora kuboherereza ibihano biturutse hejuru yanyu cyangwa munsi y’ibirenge byanyu, cyangwa akabagira udutsiko tutavuga rumwe, maze akumvisha bamwe muri mwe ubukana bw’abandi (mu mirwano).” Dore uburyo tubasobanurira ibimenyetso (byacu) kugira ngo basobanukirwe.]]></translation>
<footnotes></footnotes>
</aya>
<aya number="66">
<translation><![CDATA[Ariko abantu bawe barayihinyuye (Qur’an) kandi ari yo kuri. Vuga uti “Ntabwo ndi umuhagararizi wanyu!”]]></translation>
<footnotes></footnotes>
</aya>
<aya number="67">
<translation><![CDATA[Buri nkuru (yavuzwe muri Qur’an) igira aho ihera n’aho irangirira, kandi muzamenya (ukuri kwabyo).]]></translation>
<footnotes></footnotes>
</aya>
<aya number="68">
<translation><![CDATA[Kandi nubona abakerensa amagambo yacu, ujye ubitarura kugeza ubwo binjiye mu kindi kiganiro. Kandi Shitani nakwibagiza, nyuma yo kwibuka ntuzicarane n’inkozi z’ibibi.]]></translation>
<footnotes></footnotes>
</aya>
<aya number="69">
<translation><![CDATA[Ba bandi batinya (Allah) nta cyo bazabazwa (ku by’abakerensa), uretse kubibutsa kugira ngo batinye (Allah).]]></translation>
<footnotes></footnotes>
</aya>
<aya number="70">
<translation><![CDATA[Unareke ba bandi bagize idini ryabo umukino n’ikidafite umumaro, bakanashukwa n’ubuzima bw’isi. Kandi ubibutse uyifashishije (Qur’an) kugira ngo hatazagira roho (muri roho zabo) yorekwa kubera ibyo yakoze. Nta wundi murinzi utari Allah cyangwa uwayivuganira. N’ubwo yatanga incungu iyo ari yo yose ntiyakwakirwa. Abo ni bo boretswe kubera ibyo bakoze. Bazahabwa ikinyobwa (cy’amazi) yatuye n’ibihano bibabaza kubera ibyo bahakanaga.]]></translation>
<footnotes></footnotes>
</aya>
<aya number="71">
<translation><![CDATA[Vuga (yewe Muhamadi) uti “Ese dusenge ibitari Allah, bidafite icyo byatumarira cyangwa byadutwara, maze dusubire mu buhakanyi nyuma y’uko Allah atuyoboye? (Ubwo twaba tubaye) nk’uwayobejwe na Shitani arindagira ku isi, kandi afite inshuti zimuhamagarira kuyoboka (zimubwira ziti) ‘Dusange’.” Vuga uti “Mu by’ukuri umuyoboro wa Allah ni wo muyoboro nyawo, kandi twategetswe kwicisha bugufi kuri Nyagasani w’ibiremwa byose”,]]></translation>
<footnotes></footnotes>
</aya>
<aya number="72">
<translation><![CDATA[No guhozaho iswala,[1] ndetse no kumutinya (Allah); kandi iwe ni ho muzakoranyirizwa.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="73">
<translation><![CDATA[Ni na we waremye ibirere n’isi mu kuri, (uzirikane) n’umunsi azavuga ati “Ba”, bikaba! Imvugo ye ni ukuri. Azaba yihariye ubwami bwuzuye umunsi impanda izavuzwa. Ni Umumenyi w’ibyihishe n’ibigaragara, kandi ni We Nyirubugenge buhambaye, Uzi byose.]]></translation>
<footnotes></footnotes>
</aya>
<aya number="74">
<translation><![CDATA[Unibuke ubwo Aburahamu yabwiraga se, Azara ati “Ese urafata ibigirwamana ukabigira Imana usenga? Mu by’ukuri ndabona wowe n’abantu bawe muri mu buyobe bugaragara.”]]></translation>
<footnotes></footnotes>
</aya>
<aya number="75">
<translation><![CDATA[Uko ni na ko tweretse Aburahamu ubwami bw’ibirere n’ubw’isi, kugira ngo abe mu bizera badashidikanya.]]></translation>
<footnotes></footnotes>
</aya>
<aya number="76">
<translation><![CDATA[Ubwo ijoro ryari rimwiriyeho akabona inyenyeri yaravuze ati “Uyu ni Nyagasani wanjye.” Nuko izimiye, aravuga ati “Sinkunda ibizimira.”]]></translation>
<footnotes></footnotes>
</aya>
<aya number="77">
<translation><![CDATA[Maze abonye ukwezi kubanduye (kumurika cyane) aravuga ati “Uyu ni Nyagasani wanjye.” Nuko kwijimye, aravuga ati “Nyagasani wanjye aramutse atanyoboye, rwose naba umwe mu bantu bayobye.”]]></translation>
<footnotes></footnotes>
</aya>
<aya number="78">
<translation><![CDATA[Hanyuma abonye izuba rirashe, aravuga ati “Uyu ni Nyagasani wanjye, (kuko) arabiruta.” Maze rirenze, aravuga ati “Yemwe bantu banjye! Rwose njye nitandukanyije n’ibyo mubangikanya (na Allah).”]]></translation>
<footnotes></footnotes>
</aya>
<aya number="79">
<translation><![CDATA[Mu by’ukuri njye nerekeje uburanga bwanjye ku wahanze ibirere n’isi. Niyeguriye kugaragira Allah wenyine, kandi njye ntabwo ndi mu babangikanyamana.]]></translation>
<footnotes></footnotes>
</aya>
<aya number="80">
<translation><![CDATA[Maze abantu be bamugisha impaka, aravuga ati “Ubu koko murangisha impaka kuri Allah kandi yaranyoboye? Sinatinya ibyo mumubangikanya na byo (kuko nta cyo byantwara), usibye icyo Nyagasani wanjye yashaka (ko kimbaho). Nyagasani wanjye azi buri kintu cyose. Ese ubwo ntimutekereza?”]]></translation>
<footnotes></footnotes>
</aya>
<aya number="81">
<translation><![CDATA[“Ni gute natinya ibyo mubangikanya Allah, kandi mwe mudatinya ko mwabangikanyije Allah n’ibyo atabahereye gihamya (ko bigomba gusengwa)? Ubwo se ni irihe tsinda muri yombi rikwiye kugira ituze niba koko mufite ubumenyi?”]]></translation>
<footnotes></footnotes>
</aya>
<aya number="82">
<translation><![CDATA[Ba bandi bemeye ntibavange ukwemera kwabo no kubangikanya Allah, abo bafite ituze kandi ni na bo bayobotse (inzira y’ukuri).]]></translation>
<footnotes></footnotes>
</aya>
<aya number="83">
<translation><![CDATA[Iyo ni na yo gihamya yacu twahaye Aburahamu ku bantu be. Tuzamura mu ntera uwo dushaka. Mu by’ukuri Nyagasani wawe ni Nyirubugenge buhambaye, Umumenyi uhebuje.]]></translation>
<footnotes></footnotes>
</aya>
<aya number="84">
<translation><![CDATA[Twanamuhaye Is’haq (Isaka) na Ya’kubu (Yakobo); bombi twarabayoboye. Kandi na mbere yaho twari twarayoboye Nuhu (Nowa). No mu rubyaro rwe (twayoboye) Da’udi (Dawudi), Sulay’man (Salomo), Ayubu (Yobu), Yusufu (Yozefu), Musa na Haruna (Aroni). Uko ni na ko tugororera abakora ibyiza.]]></translation>
<footnotes></footnotes>
</aya>
<aya number="85">
<translation><![CDATA[(Twanayoboye) Zakariya, Yahaya (Yohana), Isa (Yesu) na Il’yasi (Eliyasi); kandi buri wese muri bo yari mu ntungane.]]></translation>
<footnotes></footnotes>
</aya>
<aya number="86">
<translation><![CDATA[(Twanayoboye) Is’mail (Ishimayeli), Al’Yasa’a (Elisha), Yunusu (Yonasi) na Luti (Loti). Kandi buri wese muri bo twamurutishije abantu (bo ku gihe cye).]]></translation>
<footnotes></footnotes>
</aya>
<aya number="87">
<translation><![CDATA[(Twanayoboye kandi) bamwe mu bakurambere babo, mu rubyaro rwabo no mu bavandimwe babo. Twarabatoranyije tunabayobora inzira igororotse.]]></translation>
<footnotes></footnotes>
</aya>
<aya number="88">
<translation><![CDATA[Uwo ni umuyoboro wa Allah ayoboramo uwo ashaka mu bagaragu be. Ariko iyo baza kubangikanya (Allah), rwose ibyo bakoze byari kubabera imfabusa.]]></translation>
<footnotes></footnotes>
</aya>
<aya number="89">
<translation><![CDATA[Abo ni bo twahaye igitabo, ubushishozi ndetse n’ubuhanuzi. Ariko abo (bahakanyi) nibaramuka babihakanye, rwose twamaze kubishinga abantu badashobora kubihakana (abasangirangendo b’Intumwa Muhamadi).]]></translation>
<footnotes></footnotes>
</aya>
<aya number="90">
<translation><![CDATA[Abo (Intumwa n’abahanuzi) ni bo Allah yamaze kuyobora. Ku bw’ibyo, (yewe Muhamadi) kurikira umuyoboro wabo. Vuga uti “Iyi (Qur’an) sinyibasabira igihembo; nta kindi iri cyo uretse kuba ari urwibutso ku biremwa.”]]></translation>
<footnotes></footnotes>
</aya>
<aya number="91">
<translation><![CDATA[Kandi (ababangikanyamana) ntabwo bahaye Allah icyubahiro kimukwiye, ubwo bavugaga bati “Nta muntu n’umwe Allah yagize icyo ahishurira.” Vuga uti “None se ni nde wahishuye igitabo Musa yazanye, cyari urumuri n’umuyoboro ku bantu nuko mukakigira impapuro (zitatanye), mugaragaza zimwe inyinshi mukazihisha? Kandi (binyuze muri Qur’an, abemera) mwigishijwe ibyo mutari muzi, yaba mwe cyangwa abakurambere banyu.” Vuga uti “Ni Allah (wahishuye icyo gitabo).” Maze ubareke bishimishe mu biganiro byabo bidafite umumaro.]]></translation>
<footnotes></footnotes>
</aya>
<aya number="92">
<translation><![CDATA[N’iyi (Qur’an) ni igitabo twahishuye, cyuje imigisha, gishimangira ibyakibanjirije, kugira ngo ucyifashishe uburira abatuye Umul Qura (Maka) n’abayikikije. Abemera imperuka baracyemera kandi bakita ku masengesho yabo.]]></translation>
<footnotes></footnotes>
</aya>
<aya number="93">
<translation><![CDATA[Ni na nde waba umunyabinyoma kurusha uhimbira Allah ikinyoma, cyangwa uvuga ati “Narahishuriwe”, kandi nta cyo yahishuriwe, ndetse n’uvuga ati “Nzahishura nk’ibyo Allah yahishuye?” Iyo uza kubona abo banyabinyoma bari mu kaga mu gihe cyo gupfa, abamalayika barambuye amaboko yabo (bashaka kubakuramo roho bababwira bati) “Nimwikuremo roho zanyu.” Uyu munsi murahanishwa ibihano bisuzuguritse kubera ibyo mwajyaga muvuga kuri Allah bitari ukuri, ndetse mukaba mwarahakanye amagambo ye kubera ubwibone.”]]></translation>
<footnotes></footnotes>
</aya>
<aya number="94">
<translation><![CDATA[Rwose muje mudusanga (kuri uyu munsi w’izuka) muri mwenyine (nta mitungo, imiryango, n’ibindi) nk’uko twabaremye bwa mbere. Mwasize ibyo twabahaye. Ntitunababonana abavugizi banyu mwibwiraga ko babangikanye na Allah. Rwose, icyabahuzaga cyarangiye kandi ibyo mwiringiraga byayoyotse.]]></translation>
<footnotes></footnotes>
</aya>
<aya number="95">
<translation><![CDATA[Mu by’ukuri Allah ni We usatura impeke n’urubuto (bikavamo ibimera). Akura ikizima mu cyapfuye, kandi ni We ukura icyapfuye mu kizima. Uwo ni We Allah. Ubwo se ni gute mukurwa ku kuri (mugasenga ibitari We)?]]></translation>
<footnotes></footnotes>
</aya>
<aya number="96">
<translation><![CDATA[Ni We ukura umucyo w’igitondo mu mwijima. Yanagize ijoro ituze, izuba n’ukwezi abigira ifatizo ryo kubara (ibihe). Uko ni ukugena kwa Nyiricyubahiro bihebuje, Umumenyi uhebuje.]]></translation>
<footnotes></footnotes>
</aya>
<aya number="97">
<translation><![CDATA[Ni na We wabaremeye inyenyeri kugira ngo muzifashishe mu kuyoboka icyerekezo mu mwijima w’imusozi n’uwo mu nyanja. Rwose twagaragaje ibimenyetso ku bantu bafite ubumenyi.]]></translation>
<footnotes></footnotes>
</aya>
<aya number="98">
<translation><![CDATA[Ni na We wabakomoye ku muntu umwe (Adamu) maze abatuza muri nyababyeyi no mu bubiko (uruti rw’umugongo w’abagabo). Rwose twagaragaje ibimenyetso ku bantu basobanukirwa.]]></translation>
<footnotes></footnotes>
</aya>
<aya number="99">
<translation><![CDATA[Ni na We wamanuye amazi ayakuye mu kirere, maze tuyameresha ibimera by’amoko yose, nuko tubikuramo ibimera bitoshye dukuramo impeke zigerekeranye. No mu mitende twakuye mu myumba yayo imitumba ishamitseho itende zinaganira (hafi y’abasaruzi). No muri ibyo bimera twabakuriyemo imirima y’imizabibu, imizeti n’imikomamanga; ibisa (ku ibara) n’ibidasa (mu buryohe). Nimwitegereze imbuto zabyo iyo zeze n’iyo zihishije! Mu by’ukuri muri ibyo harimo ibimenyetso (bigaragaza ubushobozi bwa Allah) ku bantu bemera.]]></translation>
<footnotes></footnotes>
</aya>
<aya number="100">
<translation><![CDATA[Nyamara (ababangikanyamana) bafashe amajini bayabangikanya na Allah kandi ari We wayaremye, ndetse banamuhimbira ko afite abana b’abahungu n’abakobwa kubera kutagira ubumenyi (bwo kumenya ko ibyo bidakwiye Allah). Ubutagatifu ni ubwe, kandi ari kure y’ibyo bamwitirira.]]></translation>
<footnotes></footnotes>
</aya>
<aya number="101">
<translation><![CDATA[Ni We Muhanzi w’ibirere n’isi. Ni gute yagira umwana kandi nta mugore yigeze? Ni We waremye byose kandi ni na We Mumenyi wa byose.]]></translation>
<footnotes></footnotes>
</aya>
<aya number="102">
<translation><![CDATA[Uwo ni Allah Nyagasani wanyu! Nta yindi mana ikwiye gusengwa uretse We, Umuremyi wa byose. Ku bw’ibyo nimumusenge (wenyine), kandi ni We Muhagararizi wa byose.]]></translation>
<footnotes></footnotes>
</aya>
<aya number="103">
<translation><![CDATA[Nta maso ashobora kumubona (ku isi), ariko We arayabona (n’ibyayo byose). Ni na We Ugenza buhoro (ibiremwa bye), Uzi byimazeyo (buri kintu).]]></translation>
<footnotes></footnotes>
</aya>
<aya number="104">
<translation><![CDATA[(Yewe Muhamadi, babwire uti) “Rwose ibimenyetso bigaragara biturutse kwa Nyagasani wanyu byabagezeho; bityo uzabyitegereza (akemera Allah), azaba abikoze ku bw’inyungu ze, naho uzabyirengagiza azaba yihemukiye. Kandi njye ntabwo ndi umugenzuzi wanyu (ahubwo ndi umuburizi)!”]]></translation>
<footnotes></footnotes>
</aya>
<aya number="105">
<translation><![CDATA[Uko ni na ko tugaragaza ibimenyetso bikabatera kuvuga (babwira Intumwa Muhamadi) bati “Warize (wabyize ubikuye mu bitabo by’abahawe igitabo, ntabwo ari ibyo wahishuriwe).” Kandi tubigaragaza kugira ngo tubisobanurire abantu bafite ubumenyi.]]></translation>
<footnotes></footnotes>
</aya>
<aya number="106">
<translation><![CDATA[Kurikira ibyo wahishuriwe biturutse kwa Nyagasani wawe. Nta yindi mana ikwiye gusengwa by’ukuri uretse We, kandi wirengagize ababangikanyamana.]]></translation>
<footnotes></footnotes>
</aya>
<aya number="107">
<translation><![CDATA[N’iyo Allah aza kubishaka ntibari kumubangikanya n’ibindi. Kandi ntitwakugize umugenzuzi wabo, ndetse nta n’ubwo uri umuhagararizi wabo.]]></translation>
<footnotes></footnotes>
</aya>
<aya number="108">
<translation><![CDATA[Kandi ntimuzatuke ibyo basenga bitari Allah bigatuma batuka Allah (kubera kwihimura) bitewe n’ububisha no kutamenya. Uko ni ko buri muryango (Umat) twawukundishije ibikorwa byawo, hanyuma kwa Nyagasani wabo ni ho bazagaruka maze akabamenyesha ibyo bakoraga.]]></translation>
<footnotes></footnotes>
</aya>
<aya number="109">
<translation><![CDATA[Kandi barahiye ku izina rya Allah indahiro zabo zikomeye ko igitangaza nikibageraho, rwose bazacyemera. Vuga uti “Mu by’ukuri ibitangaza bigenwa na Allah, ese mwabwirwa n’iki ko biramutse bije bakwemera?”]]></translation>
<footnotes></footnotes>
</aya>
<aya number="110">
<translation><![CDATA[Tuzahindukiza imitima yabo n’amaso yabo (bajye kure y’inzira y’ukuri) nk’uko banze kwemera bwa mbere, kandi tuzabarekera mu bwigomeke bwabo barindagira.]]></translation>
<footnotes></footnotes>
</aya>
<aya number="111">
<translation><![CDATA[N’iyo tuza kubamanurira abamalayika, (tukabazurira) abapfuye bakabavugisha, tukanabateranyiriza buri kintu imbona nkubone (nk’uko babyifuzaga), ntibari kwemera keretse Allah abishatse. Ariko abenshi muri bo bafite ubujiji.]]></translation>
<footnotes></footnotes>
</aya>
<aya number="112">
<translation><![CDATA[Uko ni na ko buri muhanuzi twamushyiriyeho abanzi, (abo banzi ni) amashitani (aboneka) mu bantu n’amajini. Bamwe muri bo bacengeza mu bandi imvugo zitatse ikinyoma zigamije kubashuka. N’iyo Nyagasani wawe aza kubishaka ntibari kubikora; bityo bareke n’ibyo bihimbira.]]></translation>
<footnotes></footnotes>
</aya>
<aya number="113">
<translation><![CDATA[(Ibi) ni no kugira ngo imitima ya ba bandi batemera imperuka izibogamireho (izo mvugo z’ibishuko) izishimire, no kugira ngo bakore ibyo bakora (ibyaha by’ingeri zose).]]></translation>
<footnotes></footnotes>
</aya>
<aya number="114">
<translation><![CDATA[Ese utari Allah ni we nagira umukiranuzi kandi ari We (Allah) wabahishuriye igitabo gisobanutse? Kandi ba bandi twahaye ibitabo (Tawurati n’Ivanjili) bazi ko (igitabo cya Qur’an) cyahishuwe giturutse kwa Nyagasani wawe mu kuri. Ku bw’ibyo, uramenye ntuzabe mu bashidikanya.]]></translation>
<footnotes></footnotes>
</aya>
<aya number="115">
<translation><![CDATA[N’ijambo rya Nyagasani wawe ryarasohoye (ku byo rivuga) mu kuri no mu butabera (mu mategeko yabyo). Ntawahindura amagambo Ye. Ni na We Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="116">
<translation><![CDATA[Kandi nuramuka wumviye abenshi mu bari ku isi, bazakuyobya inzira ya Allah. Nta kindi bakurikira kitari ugukeka, ndetse nta n’icyo bakora kitari ukubeshya.]]></translation>
<footnotes></footnotes>
</aya>
<aya number="117">
<translation><![CDATA[Mu by’ ukuri Nyagasani wawe ni We uzi neza abayobye inzira ye, kandi ni We Uzi neza abayobotse.]]></translation>
<footnotes></footnotes>
</aya>
<aya number="118">
<translation><![CDATA[Bityo, nimurye ibyavugiweho izina rya Allah (bibagwa), niba muri abemera amagambo ye (Qur’an).]]></translation>
<footnotes></footnotes>
</aya>
<aya number="119">
<translation><![CDATA[Ni iki kibabuza kurya ibyavugiweho izina rya Allah (bibagwa) kandi yarabasobanuriye ibyo yabaziririje, uretse igihe mwasumbirijwe? Rwose abenshi bayobya abandi kubera irari ryabo nta bumenyi bafite. Mu by’ukuri Nyagasani wawe ni we uzi neza abarengera (imbago ze).]]></translation>
<footnotes></footnotes>
</aya>
<aya number="120">
<translation><![CDATA[Munareke ibyaha bigaragara n’ibyihishe. Mu by’ukuri ba bandi bakora ibyaha bazahanirwa ibyo bakoraga.]]></translation>
<footnotes></footnotes>
</aya>
<aya number="121">
<translation><![CDATA[Kandi ntimukarye ibitavugiweho izina rya Allah (bibagwa), kuko rwose ibyo (kubirya) ari ukwigomeka. Mu by’ukuri shitani zoshya inshuti zazo (mu bantu) kugira ngo zibagishe impaka (mu kuzirura ibitavugiweho izina rya Allah bibagwa). Nimuramuka muzumviye, mu by’ukuri muzaba muri ababangikanyamana.]]></translation>
<footnotes></footnotes>
</aya>
<aya number="122">
<translation><![CDATA[Ese wa wundi wari warapfuye (wari mu buyobe) nuko tukamuha ubuzima (tukamuyobora), tukanamuha urumuri agendana mu bantu; wamugereranya nk’uri mu mwijima atazavamo? Uko ni ko abahakanyi bakundishijwe ibyo bakoraga.]]></translation>
<footnotes></footnotes>
</aya>
<aya number="123">
<translation><![CDATA[Uko ni na ko twashyize ibikomerezwa by’abagome muri buri mudugudu kugira ngo biwucuriremo imigambi mibisha. Nyamara ni bo biyangiriza ubwabyo ariko ntibabizi.]]></translation>
<footnotes></footnotes>
</aya>
<aya number="124">
<translation><![CDATA[N’iyo bagezweho n’ikimenyetso (giturutse kwa Allah) baravuga bati “Ntituzigera twemera kugeza duhawe nk’ ibyo Intumwa za Allah zahawe.” Allah ni We uzi neza abo aha ubutumwa bwe. Abakoze ubugome bazagerwaho no gusuzugurika biturutse kwa Allah, kandi n’ ibihano bikomeye (bizabageraho ku munsi w’imperuka) kubera imigambi mibisha bacuraga (ku buyisilamu).]]></translation>
<footnotes></footnotes>
</aya>
<aya number="125">
<translation><![CDATA[Kandi uwo Allah ashaka kuyobora yagurira igituza cye Isilamu, ndetse n’uwo ashaka kurekera mu buyobe, afunganya igituza cye cyane, akabura amahoro akamera nk’uwihatira kuzamuka ajya mu kirere.[1] Uko ni ko Allah ashyira mu gihano ba bandi batemera.]]></translation>
<footnotes><![CDATA[[1] Bimenyerewe ko abazamuka mu kirere bagera aho umwuka bahumeka (Oxygen) ubabana muke, bagakenera kwitwaza undi w’umukorano; ibyo bikaba bishimangira ko Qur’an ari igitabo gikubiyemo ubuhanga, kandi cyabushimangiye mbere y’uko abashakashatsi babuvumbura.]]></footnotes>
</aya>
<aya number="126">
<translation><![CDATA[Kandi iyi ni inzira ya Nyagasani wawe igororotse. Mu by’ukuri twasobanuye ibimenyetso byacu ku bantu bazirikana.]]></translation>
<footnotes></footnotes>
</aya>
<aya number="127">
<translation><![CDATA[Bazagira ubuturo bw’amahoro (Ijuru) kwa Nyagasani wabo. Kandi azababera Umugenga kubera ibyo bakoraga.]]></translation>
<footnotes></footnotes>
</aya>
<aya number="128">
<translation><![CDATA[N’umunsi azabakoranya bose (akababwira ati) “Yemwe mbaga y’amajini! Mwakabije kuyobya abantu”, nuko inshuti zayo mu bantu zivuge ziti “Nyagasani wacu! Twagiriranye akamaro none ubu tugeze ku gihe cyacu watugeneye.” (Allah) avuge ati “Umuriro nube ubuturo bwanyu muzabamo ubuziraherezo, uretse igihe Allah azagena ukundi. Mu by’ukuri Nyagasani wawe ni Nyirubugenge buhambaye, Umumenyi uhebuje.”]]></translation>
<footnotes></footnotes>
</aya>
<aya number="129">
<translation><![CDATA[Uko ni na ko bamwe mu nkozi z’ibibi twabahaye kugira ubushobozi (bwo gukora ibibi) ku bandi, kubera ibyo bakoraga.]]></translation>
<footnotes></footnotes>
</aya>
<aya number="130">
<translation><![CDATA[(Ku munsi w’imperuka bazabwirwa bati) “Yemwe mbaga y’amajini n’abantu! Ese ntimwagezweho n’Intumwa zibakomokamo, zibasobanurira amagambo yanjye, ndetse zikanababurira kuzahura n’uyu munsi wanyu?” Bazavuga bati “Turishinja (ko izo ntumwa zatugezeho tukazihinyura).” Bashutswe n’ubuzima bw’isi. Bazanishinja ko (koko) bari abahakanyi.]]></translation>
<footnotes></footnotes>
</aya>
<aya number="131">
<translation><![CDATA[Ibyo ni uko Nyagasani wawe atajya yoreka imidugudu ayirenganyije kandi abayituye batabanje kuburirwa (ari yo mpamvu Intumwa zaboherejweho).]]></translation>
<footnotes></footnotes>
</aya>
<aya number="132">
<translation><![CDATA[Kandi bose bazagira inzego (bazahemberwa) bitewe n’ibyo bakoze, ndetse Nyagasani wawe ntayobewe ibyo bakora.]]></translation>
<footnotes></footnotes>
</aya>
<aya number="133">
<translation><![CDATA[Kandi Nyagasani wawe ni Uwihagije, Nyirimpuhwe. Aramutse abishatse yabarimbura akabasimbuza abandi ashaka, nk’uko yabaremye abakomoye ku rubyaro rw’abandi bantu.]]></translation>
<footnotes></footnotes>
</aya>
<aya number="134">
<translation><![CDATA[Mu by’ukuri ibyo musezeranywa (ibihano) bizasohora nta kabuza, kandi mwe nta ho mwahungira (ibihano bya Allah).]]></translation>
<footnotes></footnotes>
</aya>
<aya number="135">
<translation><![CDATA[Vuga (yewe Muhamadi) uti “Yemwe bantu banjye! Nimukore uko mushaka, nanjye ndakora (nk’uko Allah yantegetse). Rwose muzamenya uzagira iherezo ryiza (ku munsi w’imperuka). Mu by’ukuri inkozi z’ibibi ntizizakiranuka.”]]></translation>
<footnotes></footnotes>
</aya>
<aya number="136">
<translation><![CDATA[Kandi (abahakanyi) bageneye Allah umugabane mu bihingwa n’amatungo yaremye, nuko bakavuga bati “Ibi ni ibya Allah –uko ni ko bibwiraga-, naho ibi ni iby’ibigirwamana byacu.” Ariko ibyo bageneye ibigirwamana byabo ntibemeraga ko byivanga n’ibyo bageneye Allah, naho ibyo bageneye Allah bakemera ko byo byivanga n’ibyo bageneye ibigirwamana byabo (kubera kudaha agaciro Allah). (Rwose) uko babonaga ibintu ni kubi!]]></translation>
<footnotes></footnotes>
</aya>
<aya number="137">
<translation><![CDATA[Uko ni na ko ibigirwamana byabo byakundishije abenshi mu babangikanyamana kwica abana babo kugira ngo biboreke no kugira ngo bibatakire idini ryabo (babone ko ari ukuri). Iyo Allah aza kubishaka ntibari kubikora. Ku bw’ibyo, barekere ibyo bahimba.]]></translation>
<footnotes></footnotes>
</aya>
<aya number="138">
<translation><![CDATA[Kandi (muri uko kwibwira kwabo) baranavuga bati “Aya matungo n’ibihingwa biraziririjwe, ntawe ubirya uretse uwo dushaka. (Baranavuga bati) n’aya matungo imigongo yayo iraziririjwe (kugira icyo iheka cyangwa ikindi ikora), ndetse n’amatungo batavugiraho izina rya Allah (igihe cyo kuyabaga); bahimbira (Allah ko ari We wabiziririje).” (Allah) azabahana kubera ibyo bahimbaga.]]></translation>
<footnotes></footnotes>
</aya>
<aya number="139">
<translation><![CDATA[Baranavuze bati “Ibyo aya matungo ahatse mu nda zayo ni umwihariko w’igitsina gabo muri twe, bikaba biziririjwe (kuribwa) ku bagore bacu.” Nyamara iyo ari ibirambu (ibivutse bipfuye cyangwa ibipfuye bikivuka) barabisangira. Rwose (Allah) azabahanira ibinyoma (byo kuzirura no kuziririza bamwitirira). Mu by’ukuri We ni Nyirubugenge buhambaye, Umumenyi uhebuje.]]></translation>
<footnotes></footnotes>
</aya>
<aya number="140">
<translation><![CDATA[Rwose barahombye ba bandi bishe abana babo bitewe n’ubwenge buke ndetse n’ubujiji, kandi bakaba baranaziririje ibyo Allah yabahayemo amafunguro, ari uguhimbira Allah ibinyoma. Ndetse baranayobye kandi ntibari abo kuyoboka.]]></translation>
<footnotes></footnotes>
</aya>
<aya number="141">
<translation><![CDATA[Ni na we waremye ibimera birandaranda n’ibitarandaranda, imitende, ibimera bitandukanye mu buryohe, imizeti n’imikomamanga, isa (mu miterere) n’idasa (mu buryohe). Ngaho nimurye imbuto zabyo igihe byeze, ariko igihe cy’isarura mujye mutangaho umugabane wagenwe (amaturo). Kandi ntimugasesagure kuko mu by’ukuri (Allah) adakunda abasesagura.]]></translation>
<footnotes></footnotes>
</aya>
<aya number="142">
<translation><![CDATA[No mu matungo (yabaremeye) harimo ayikorera n’afite indi mimaro. Ngaho nimurye mu byo Allah yabafunguriye, kandi ntimugakurikire inzira za Shitani. Mu by’ukuri we ni umwanzi wanyu ugaragara.]]></translation>
<footnotes></footnotes>
</aya>
<aya number="143">
<translation><![CDATA[(Yabaremeye) amoko umunani y’amatungo, abiri abiri: ebyiri mu ntama (isekurume n’inyagazi); n’ebyiri mu ihene (isekurume n’inyagazi). Vuga (yewe Muhamadi) uti “Ese yaziririje amasekurume abiri cyangwa inyagazi ebyiri, cyangwa ni ibiri mu nda z’inyagazi ebyiri?” Nimumbwire ibyo muzi niba koko muri abanyakuri.]]></translation>
<footnotes></footnotes>
</aya>
<aya number="144">
<translation><![CDATA[N’ebyiri mu ngamiya (imfizi n’inyana), ebyiri mu nka (ikimasa n’inyana). Vuga uti “Ese yaziririje ibimasa bibiri cyangwa ni inyana ebyiri, cyangwa ni ibiri mu nda z’inyana ebyiri?” Cyangwa se mwari muhari ubwo Allah yabategekaga ibi? None se ni nde waba umunyabinyoma kurusha uwahimbiye Allah ikinyoma kugira ngo ayobye abantu nta bumenyi abifitiye? Mu by’ukuri Allah ntayobora abantu b’inkozi z’ibibi.]]></translation>
<footnotes></footnotes>
</aya>
<aya number="145">
<translation><![CDATA[Vuga (yewe Muhamadi) uti “Mu byo nahishuriwe nta cyo mbona kiziririjwe kuribwa ku muntu ushatse kukirya, uretse icyipfushije cyangwa amaraso (ikiremvi), cyangwa inyama y’ingurube, cyangwa icyabazwe mu bwigomeke kikavugirwaho irindi zina ritari irya Allah; kuko rwose ibyo ni umwanda.” Ariko uzasumbirizwa atagamije kwigomeka cyangwa kurengera imbago (za Allah, nta cyaha naramuka abiriye). Mu by’ukuri Nyagasani wawe ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="146">
<translation><![CDATA[No kuri ba bandi babaye Abayahudi, twabaziririje buri (nyamaswa) ifite inzara zitatuye, tunabaziririza urugimbu rw’inka n’intama, uretse gusa ibinure byo ku migongo yazo cyangwa ibyo mu nda, cyangwa ikinure cyivanze n’inyama y’igufa. Ibyo twabibahaniye kubera ubwigomeke bwabo. Kandi rwose turi abanyakuri.]]></translation>
<footnotes></footnotes>
</aya>
<aya number="147">
<translation><![CDATA[Nibaguhinyura uvuge uti “Nyagasani wanyu ni Nyirimpuhwe nyinshi, kandi ibihano bye ku bantu b’inkozi z’ibibi ntibikumirwa.”]]></translation>
<footnotes></footnotes>
</aya>
<aya number="148">
<translation><![CDATA[Ba bandi babangikanyije Allah bazavuga bati “Iyo Allah aza kubishaka, twe n’abakurambere bacu ntitwari kumubangikanya, kandi nta n’icyo twari kuziririza.” Uko ni na ko abababanjirije bahakanye kugeza ubwo bumvise ububabare bw’ibihano byacu. Vuga uti “Ese mufite ubumenyi (bw’ibyo muvuga) ngo mubutugaragarize? Ahubwo mwe mugendera ku gukekeranya gusa, kandi nta kindi mukora uretse kubeshya.”]]></translation>
<footnotes></footnotes>
</aya>
<aya number="149">
<translation><![CDATA[Vuga (yewe Muhamadi) uti “ Allah ni We ufite ibimenyetso bihamye; iyo aza kubishaka yari kubayobora mwese (mu nzira igororotse).”]]></translation>
<footnotes></footnotes>
</aya>
<aya number="150">
<translation><![CDATA[Vuga (yewe Muhamadi) uti “Ngaho nimuzane abahamya banyu bemeza ko Allah yaziririje ibi (ibihingwa n’amatungo).” Ubwo nibabyemeza, ntuzabyemezanye na bo. Kandi ntuzakurikire amarangamutima y’abahinyuye amagambo yacu ndetse na ba bandi batemera imperuka, bakanabangikanya Nyagasani wabo.]]></translation>
<footnotes></footnotes>
</aya>
<aya number="151">
<translation><![CDATA[Vuga uti “Nimuze mbasomere ibyo Nyagasani wanyu yabaziririje (n’ibyo yabategetse). Ntimukagire icyo mumubangikanya na cyo, mujye mugirira ineza ababyeyi banyu, ntimukice abana banyu kubera ubukene kuko ari twe tubafungurira, mwe na bo. Ntimukegere ibyaha by’urukozasoni, byaba ibikozwe ku mugaragaro cyangwa mu ibanga; kandi ntimukice umuntu Allah yaziririje, keretse ku mpamvu z’ukuri (zemewe n’amategeko). Ibyo yarabibategetse kugira ngo musobanukirwe.”]]></translation>
<footnotes></footnotes>
</aya>
<aya number="152">
<translation><![CDATA[Ntimukanegere umutungo w’imfubyi uretse ku neza (ya nyirawo) kugeza ubwo (iyo mfubyi) igeze mu gihe cy’ubukure (mukayisubiza ibyayo ngo ibyicungire). Kandi mujye mwuzuza ibipimo n’iminzani mukoresheje ukuri. Ntabwo dutegeka umuntu icyo adashoboye. Nimunavuga (mutanga ubuhamya cyangwa no mu bindi), mujye muvuga mutabogama kabone n’ubwo byaba k’uwo mufitanye isano, kandi mujye mwuzuza isezerano rya Allah. Ibyo yabibategetse kugira ngo mujye muzirikana.]]></translation>
<footnotes></footnotes>
</aya>
<aya number="153">
<translation><![CDATA[Kandi mu by’ukuri iyi ni yo nzira yanjye igororotse; bityo nimuyikurikire, ntimuzakurikire utundi tuyira tukazabatandukanya n’inzira Ye (Allah). Ibyo yabibategetse kugira ngo mujye mutinya.]]></translation>
<footnotes></footnotes>
</aya>
<aya number="154">
<translation><![CDATA[Hanyuma twahaye Musa igitabo (Tawurati) gisendereza inema zacu kuri wa wundi wakoze icyiza kandi kigasobanura buri kintu, kikaba n’umuyoboro ndetse n’impuhwe kugira ngo bizere kuzahura na Nyagasani wabo.]]></translation>
<footnotes></footnotes>
</aya>
<aya number="155">
<translation><![CDATA[N’iyi (Qur’an) ni igitabo twahishuye cyuje imigisha. Bityo, nimugikurikire munatinye (Allah) kugira ngo mugirirwe impuhwe.]]></translation>
<footnotes></footnotes>
</aya>
<aya number="156">
<translation><![CDATA[Ni ukugira ngo mutavuga (yemwe babangikanyamana) muti “Mu by’ukuri igitabo cyahishuriwe amatsinda abiri yatubanjirije (Abayahudi n’Abanaswara), naho twe ntabwo twari dusobanukiwe n’ibyo basoma.”]]></translation>
<footnotes></footnotes>
</aya>
<aya number="157">
<translation><![CDATA[Cyangwa mukavuga muti “Iyo tuza guhishurirwa igitabo, mu by’ukuri twari kuyoboka cyane kubarusha.” None ubu mwagezweho n’ikimenyetso gisobanutse (Qur’an), kikaba umuyoboro n’impuhwe biturutse kwa Nyagasani wanyu. Ni nde munyabyaha kurusha uwahinyuye amagambo ya Allah akanayirengagiza? Rwose, ba bandi birengagiza amagambo yacu tuzabahanisha ibihano bibi kubera ukwirengagiza kwabo.]]></translation>
<footnotes></footnotes>
</aya>
<aya number="158">
<translation><![CDATA[Ese hari ikindi bategereje kitari ukugerwaho n’abamalayika (babakuramo roho), cyangwa ukuza kwa Nyagasani wawe (aje guca imanza ku munsi w’imperuka), cyangwa ukuza kwa bimwe mu bimenyetso bya Nyagasani wawe (bigaragaza ko imperuka yegereje)? Umunsi bimwe mu bimenyetso bya Nyagasani wawe byaje, ukwemera k’umuntu atagize mbere cyangwa (uwemera) utaragize icyiza akora mu kwemera kwe nta cyo bizabamarira. Babwire (yewe Muhamadi) uti “Nimutegereze, natwe turategereje.”]]></translation>
<footnotes></footnotes>
</aya>
<aya number="159">
<translation><![CDATA[Mu by’ukuri ba bandi baciyemo ibice idini ryabo bakaba udutsiko, wowe (Muhamadi) ntabwo uri kumwe na bo. Nta gushidikanya, ibyabo biri kwa Allah, hanyuma azababwira ibyo bakoraga.]]></translation>
<footnotes></footnotes>
</aya>
<aya number="160">
<translation><![CDATA[Uzaramuka akoze icyiza, azagororerwa (ibyiza) icumi nka cyo, n’uzakora ikibi azabona inyishyu imeze nka cyo, kandi ntibazahuguzwa.]]></translation>
<footnotes></footnotes>
</aya>
<aya number="161">
<translation><![CDATA[Vuga (yewe Muhamadi) uti “Mu by’ukuri Nyagasani wanjye yanyoboye inzira igororotse; idini ritunganye, inzira ya Aburahamu, wasengaga Imana imwe rukumbi, kandi ntabe mu babangikanyamana.”]]></translation>
<footnotes></footnotes>
</aya>
<aya number="162">
<translation><![CDATA[Vuga uti “Mu by’ukuri iswala[1] yanjye, ibitambo byanjye, kubaho kwanjye no gupfa kwanjye bigengwa na Allah, Nyagasani w’ibiremwa byose,]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="163">
<translation><![CDATA[Ntawe babangikanye. Kandi ibyo ni byo nategetswe, ndetse ndi uwa mbere mu bicisha bugufi (Abayisilamu).”]]></translation>
<footnotes></footnotes>
</aya>
<aya number="164">
<translation><![CDATA[Vuga uti “Ese ikitari Allah ni cyo nashaka kugira Nyagasani kandi ari We Nyagasani wa buri kintu? Kandi nta cyo umuntu azakora (kibi) ngo kibure kumugaruka, ndetse nta n’uzikorera umutwaro w’undi. Hanyuma kwa Nyagasani wanyu ni ho muzagaruka, maze abamenyeshe ibyo mutavugagaho rumwe.”]]></translation>
<footnotes></footnotes>
</aya>
<aya number="165">
<translation><![CDATA[Kandi ni We wabagize abasigire ku isi, ndetse bamwe muri mwe abazamura mu nzego gusumbya abandi, kugira ngo abagerageze mu byo yabahaye. Mu by’ukuri Nyagasani wawe ni Uwihutisha ibihano, kandi rwose ni We Ubabarira ibyaha, Nyirimpuhwe.]]></translation>
<footnotes></footnotes>
</aya>
</sura>
<sura number="7">
<aya number="1">
<translation><![CDATA[Alif Laam Miim Swad.[1]]]></translation>
<footnotes><![CDATA[[1] Reba uko twasobanuye umurongo wa mbere muri Surat ul Baqarat.]]></footnotes>
</aya>
<aya number="2">
<translation><![CDATA[(Iyi Qur’an) ni igitabo twaguhishuriye; bityo ntikikakubere umutwaro mu mutima wawe. (Twakiguhishuriye) kugira ngo ucyifashishe mu kuburira, (kibe) n’urwibutso ku bemera.]]></translation>
<footnotes></footnotes>
</aya>
<aya number="3">
<translation><![CDATA[Nimukurikire ibyo mwahishuriwe biturutse kwa Nyagasani wanyu. Kandi ntimuzakurikire ibitari We mubigira abafasha. Ni gake mwibuka!]]></translation>
<footnotes></footnotes>
</aya>
<aya number="4">
<translation><![CDATA[Ni imidugudu ingahe tworetse maze ibihano byacu bikayigeraho mu ijoro baryamye cyangwa ku manywa baruhutse?]]></translation>
<footnotes></footnotes>
</aya>
<aya number="5">
<translation><![CDATA[Ubwo ibihano byacu byabageragaho, nta kindi bavugaga uretse gutakamba bagira bati “Mu by’ukuri twari inkozi z’ibibi.”]]></translation>
<footnotes></footnotes>
</aya>
<aya number="6">
<translation><![CDATA[Rwose tuzabaza ba bandi bohererejwe (Intumwa) ndetse n’izo ntumwa tuzazibaza.]]></translation>
<footnotes></footnotes>
</aya>
<aya number="7">
<translation><![CDATA[Kandi rwose tuzababwira (ibyo bakoraga) dushingiye ku bumenyi kandi ntitwigeze tubura (ngo tuyoberwe ibyo bakoraga).]]></translation>
<footnotes></footnotes>
</aya>
<aya number="8">
<translation><![CDATA[N’iminzani kuri uwo munsi izaba ari iy’ukuri. Bityo, abo iminzani (y’ibikorwa byabo byiza) izaremera, abo ni bo bakiranutsi.]]></translation>
<footnotes></footnotes>
</aya>
<aya number="9">
<translation><![CDATA[Naho abo iminzani (y’ibikorwa byabo byiza) izaba yoroshye; abo ni ba bandi bihombeje kubera ko bahakanaga amagambo yacu.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri twabahaye ubutware ku isi tunayibashyiriramo ibibabeshaho, (nyamara) ni gake mushimira.]]></translation>
<footnotes></footnotes>
</aya>
<aya number="11">
<translation><![CDATA[Kandi mu by’ukuri twarabaremye (twaremye Adamu) hanyuma tubaha ishusho (y’umuntu), maze tubwira abamalayika tuti “Nimwubamire Adamu”, nuko barubama uretse Ibilisi (Shitani) utarabaye mu bubamye.]]></translation>
<footnotes></footnotes>
</aya>
<aya number="12">
<translation><![CDATA[(Allah) aravuga ati “Ni iki cyakubujije kubama ubwo nabigutegekaga?” (Ibilisi) aravuga ati “Njye ndi mwiza kumuruta; wandemye mu muriro naho we umurema mu ibumba.”]]></translation>
<footnotes></footnotes>
</aya>
<aya number="13">
<translation><![CDATA[(Allah) aravuga ati “Manuka urivemo (Ijuru)! Ntibikwiye ko wakwishyira hejuru muri ryo. Ngaho sohoka! Mu by’ukuri wowe uri mu basuzuguritse.”]]></translation>
<footnotes></footnotes>
</aya>
<aya number="14">
<translation><![CDATA[(Ibilisi) iravuga iti “Mpa kuzabaho kugeza ku munsi (abantu) bazazurirwaho.”]]></translation>
<footnotes></footnotes>
</aya>
<aya number="15">
<translation><![CDATA[(Allah) aravuga ati “Rwose uri mu bahawe igihe.”]]></translation>
<footnotes></footnotes>
</aya>
<aya number="16">
<translation><![CDATA[(Ibilisi) iravuga iti “Kubera ko unciriyeho iteka ryo kuyoba, nzabategera mu nzira yawe igororotse.]]></translation>
<footnotes></footnotes>
</aya>
<aya number="17">
<translation><![CDATA[Hanyuma rwose nzabagota mbaturutse imbere n’inyuma, iburyo n’ibumoso habo. Kandi abenshi muri bo ntuzababona bashimira.”]]></translation>
<footnotes></footnotes>
</aya>
<aya number="18">
<translation><![CDATA[(Allah) aravuga ati “Risohokemo (Ijuru) umwaye kandi wirukanwe. Mu by’ukuri abazagukurikira muri bo, nzabuzuza mwese mu muriro wa Jahanamu .”]]></translation>
<footnotes></footnotes>
</aya>
<aya number="19">
<translation><![CDATA[Yewe Adamu! Tura mu Ijuru wowe n’umugore wawe, murye (mu mbuto zaryo) aho mushatse, ariko muramenye ntimuzegere iki giti mutazaba mu nkozi z’ibibi.]]></translation>
<footnotes></footnotes>
</aya>
<aya number="20">
<translation><![CDATA[Nuko Shitani iraboshya bombi (barya kuri cya giti), kugira ngo ibagaragarize ubwambure bwabo bari barahishwe. Maze (Shitani) irababwira iti “Nta kindi cyatumye Nyagasani wanyu ababuza kurya kuri iki giti, usibye kwanga ko mwazaba abamalayika cyangwa mukazabaho ubuziraherezo.”]]></translation>
<footnotes></footnotes>
</aya>
<aya number="21">
<translation><![CDATA[(Shitani) iranabarahirira bombi igira iti “Mu by’ukuri njye ndi umujyanama wanyu mwiza.”]]></translation>
<footnotes></footnotes>
</aya>
<aya number="22">
<translation><![CDATA[Nuko abareshyeshya ikinyoma, maze bamaze kurya kuri icyo giti, bagaragarirwa n’ubwambure bwabo, batangira kwikingaho amababi y’ibiti byo mu Ijuru. Nuko Nyagasani wabo arabahamagara agira ati “Ese sinari narababujije icyo giti nkanababwira ko mu by’ukuri Shitani ari umwanzi wanyu ugaragara?”]]></translation>
<footnotes></footnotes>
</aya>
<aya number="23">
<translation><![CDATA[Bombi baravuga bati “Nyagasani wacu! Twarihemukiye. Kandi nutatubabarira ibyaha ngo unatugirire impuhwe, ni ukuri rwose tuzaba mu banyagihombo.”]]></translation>
<footnotes></footnotes>
</aya>
<aya number="24">
<translation><![CDATA[(Allah) arababwira ati “Nimumanuke (mwembi na Shitani), bamwe bazaba abanzi b’abandi, kandi muzagira ubuturo ku isi n’umunezero by’igihe gito.”]]></translation>
<footnotes></footnotes>
</aya>
<aya number="25">
<translation><![CDATA[(Allah) aravuga ati “Muri yo (isi) ni ho muzaba, ni na ho muzapfira, ndetse ni na ho muzakurwa (muzurwa).”]]></translation>
<footnotes></footnotes>
</aya>
<aya number="26">
<translation><![CDATA[Yemwe bene Adamu! Mu by’ukuri twabahaye umwambaro uhishira ubwambure bwanyu (n’umwambaro w’) umutako, ariko umwambaro wo gutinya Allah ni wo mwiza. Ibyo ni bimwe mu bimenyetso bya Allah kugira ngo bajye bazirikana (ingabire ze).]]></translation>
<footnotes></footnotes>
</aya>
<aya number="27">
<translation><![CDATA[Yemwe bene Adamu! Muramenye Shitani ntizabashuke nk’uko yavanye ababyeyi banyu (Adamu na Eva) mu Ijuru, ikabambura umwambaro wabo bigatuma bagaragarizwa ubwambure bwabo. Mu by’ukuri we n’abambari be barababona ariko mwe ntimubabona. Rwose, Shitani twazigize inshuti z’abatemera.]]></translation>
<footnotes></footnotes>
</aya>
<aya number="28">
<translation><![CDATA[Kandi n’iyo (abahakanyi) bakoze ibyaha by’urukozasoni baravuga bati “Twasanze abakurambere bacu ari ko babigenza kandi Allah yarabidutegetse.” Vuga (yewe Muhamadi) uti “Mu by’ukuri Allah ntategeka gukora ibyaha by’urukozasoni. Ese Allah mumuvugaho ibyo mutazi?”]]></translation>
<footnotes></footnotes>
</aya>
<aya number="29">
<translation><![CDATA[Vuga (yewe Muhamadi) uti “Nyagasani wanjye yategetse kugira ubutabera, (anabategeka) ko mugomba kumwubamira no kumwambaza mumwiyegurira We wenyine igihe cyose musenga. Uko yabaremye mu ntangiriro ni na ko muzagaruka (iwe ku munsi w’izuka)”,]]></translation>
<footnotes></footnotes>
</aya>
<aya number="30">
<translation><![CDATA[(Ubwo muzaba muri mu matsinda abiri), itsinda rimwe yararishoboje kuyoboka, naho irindi tsinda ryarahisemo ubuyobe kuko mu by’ukuri ryagize amashitani inshuti mu cyimbo cya Allah, kandi ryibwira ko ryayobotse.]]></translation>
<footnotes></footnotes>
</aya>
<aya number="31">
<translation><![CDATA[Yemwe bene Adamu! Mujye murimba buri uko mugiye gusali. Kandi mujye murya, munywe ariko ntimugasesagure. Mu by’ukuri We (Allah) ntakunda abasesagura.]]></translation>
<footnotes></footnotes>
</aya>
<aya number="32">
<translation><![CDATA[Vuga (yewe Muhamadi) uti “Ni nde waziririje imyambaro myiza n’amafunguro meza Allah yashyiriyeho abagaragu be?” Vuga uti “Ibyo, mu buzima bwa hano ku isi, bigenewe abemeye (bakaba babihuriyeho n’abatemera), ariko bikaba umwihariko (ku bemera) ku munsi w’imperuka.” Uko ni ko dusobanura amagambo (yacu) ku bantu bafite ubumenyi.]]></translation>
<footnotes></footnotes>
</aya>
<aya number="33">
<translation><![CDATA[Vuga uti “Mu by’ukuri Nyagasani wanjye yaziririje ibikorwa by’urukozasoni, byaba ibikozwe ku mugaragaro cyangwa mu ibanga, ndetse n’ibyaha (ibyo ari byo byose), ibikorwa by’ubugome, no kubangikanya Allah n’ibyo atabahereye gihamya (ko bigomba gusengwa), no guhimbira Allah ibyo mutazi.”]]></translation>
<footnotes></footnotes>
</aya>
<aya number="34">
<translation><![CDATA[Buri muryango (wigometse) ufite igihe ntarengwa (cyo kugerwaho n’ibihano). Iyo igihe cyabo kigeze, ntibarindirizwa na gato cyangwa ngo bihutishwe mbere yacyo.]]></translation>
<footnotes></footnotes>
</aya>
<aya number="35">
<translation><![CDATA[Yemwe bene Adamu! Nimuramuka mugezweho n’Intumwa zibakomokamo, zikabasobanurira ibimenyetso byanjye, rwose abazatinya (Allah) bakanakora ibikorwa byiza, nta bwoba bazigera bagira habe n’agahinda.]]></translation>
<footnotes></footnotes>
</aya>
<aya number="36">
<translation><![CDATA[Naho ba bandi bazahinyura ibimenyetso byacu bakabyigomekaho ku bw’ubwibone, abo ni abantu bo mu muriro bazawubamo ubuziraherezo.]]></translation>
<footnotes></footnotes>
</aya>
<aya number="37">
<translation><![CDATA[None se ni nde munyabyaha kurusha uwahimbiye Allah ikinyoma cyangwa uwahinyuye amagambo ye? Abo bazagerwaho n’umugabane wabo (w’ibihano hano ku isi) Allah yabageneye, kugeza ubwo Intumwa zacu (abamalayika bashinzwe gukuramo roho) zizabageraho zikabavanamo roho zivuga ziti “Ibyo mwasengaga mu cyimbo cya Allah biri he?” Bazavuga bati “Nta byo tubona”, maze na bo bishinje ko bari abahakanyi.]]></translation>
<footnotes></footnotes>
</aya>
<aya number="38">
<translation><![CDATA[(Allah) ababwire ati “Nimwinjire mu muriro hamwe n’imiryango (umat) yababanjirije; mu majini no mu bantu.” Buri uko umuryango (umat) uzajya winjira, uzajya uvuma mugenzi wawo, kugeza ubwo bakoraniyemo bose; uwa nyuma muri yo uzasabira uwawubanjirije ugira uti “Nyagasani wacu! Aba ni bo batuyobeje, bityo bahe ibihano byikubye kabiri mu muriro.” (Allah) azavuga ati “Buri wese arahanishwa ibyikubye kabiri, nyamara ntimubizi.”]]></translation>
<footnotes></footnotes>
</aya>
<aya number="39">
<translation><![CDATA[Uwa mbere muri yo uzabwira uwaherutse uti “Nta cyo muturusha (twese turanganya ibihano).” (Nuko Allah ababwire bose ati) “Ngaho nimwumve ububabare bw’ibihano kubera ibyo mwakoraga.”]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri ba bandi bahinyuye ibimenyetso byacu bakabyigomekaho ku bw’ubwibone, ntibazafungurirwa imiryango y’ikirere kandi ntibazaninjira mu Ijuru, keretse ingamiya yinjiye mu mwenge w’urushinge. Uko ni ko duhemba inkozi z’ibibi.]]></translation>
<footnotes></footnotes>
</aya>
<aya number="41">
<translation><![CDATA[Umuriro wa Jahanamu uzababera isaso ndetse n’ibyiyoroswa byabo. Uko ni ko duhemba inkozi z’ibibi.]]></translation>
<footnotes></footnotes>
</aya>
<aya number="42">
<translation><![CDATA[Naho ba bandi bemeye bakanakora ibikorwa byiza, kandi ntidutegeka umuntu icyo adashoboye, abo ni abantu bo mu Ijuru bazabamo ubuziraherezo.]]></translation>
<footnotes></footnotes>
</aya>
<aya number="43">
<translation><![CDATA[Tuzanavana mu bituza byabo inzika n’inzangano, (babe mu Ijuru aho) imigezi itemba munsi yabo, nuko bavuge bati “Ishimwe n’ikuzo byuzuye ni ibya Allah watuyoboye muri ibi (byiza), ndetse ntitwari kuyoboka iyo Allah atatuyobora. Mu by’ukuri Intumwa za Nyagasani wacu zazanye ukuri.” Nuko bahamagarwe babwirwa bati “Ngiryo Ijuru murazwe kubera ibyo mwakoraga.”]]></translation>
<footnotes></footnotes>
</aya>
<aya number="44">
<translation><![CDATA[Abantu bo mu Ijuru bazahamagara abo mu muriro bababwira bati “Rwose twasanze ibyo Nyagasani wacu yadusezeranyije ari ukuri; ese namwe mwasanze ibyo Nyagasani wanyu yabasezeranyije ari ukuri”? Bazavuga bati “Yego.” Nuko umuhamagazi atangarize hagati yabo ko umuvumo wa Allah uri ku banyabyaha,]]></translation>
<footnotes></footnotes>
</aya>
<aya number="45">
<translation><![CDATA[Ba bandi bakumira (abantu) kugana inzira ya Allah, bakanayifuriza ko yatana kandi bagahakana imperuka.]]></translation>
<footnotes></footnotes>
</aya>
<aya number="46">
<translation><![CDATA[Hagati yabo (abantu bo mu ijuru n’abo mu muriro) hazaba hari urusika, no kuri A’arafu[1] hazaba hari abantu (bahaheze kubera ko ibyiza n’ibibi byabo bizaba bingana), bazajya bamenya buri wese (uwo mu ijuru n’uwo mu muriro) kubera ibimenyetso bizaba bibaranga. Maze bahamagare abantu bo mu ijuru bababwira bati “Asalamu Alayikum (mugire amahoro!)” (Kugeza icyo gihe, abantu ba A‘arafu) bazaba batararyinjiramo kandi babyifuza.]]></translation>
<footnotes><![CDATA[[1] A’arafu ni ahantu hirengeye hagati y’Ijuru n’umuriro Allah yageneye abo ibikorwa byabo byiza bizaba bingana n’ibibi bakoze. Abazaba bari aho bazaba bareba mu ijuru no mu muriro. Ariko nyuma yaho, Allah azabagirira impuhwe abinjize mu ijuru.]]></footnotes>
</aya>
<aya number="47">
<translation><![CDATA[(Abantu bazaba baheze kuri A’arafu) niberekeza amaso yabo ku bantu bazaba bari mu muriro, bazavuga bati “Nyagasani wacu! Ntudushyire hamwe n’abanyabyaha.”]]></translation>
<footnotes></footnotes>
</aya>
<aya number="48">
<translation><![CDATA[Abazaba baheze A’arafu, bazahamagara abantu (bari mu muriro) bazabamenya kubera ibimenyetso bizaba bibaranga, bababwire bati “Ukwishyira hamwe kwanyu, ugukusanya imitungo kwanyu n’ubwibone bwanyu ntacyo byabamariye.”]]></translation>
<footnotes></footnotes>
</aya>
<aya number="49">
<translation><![CDATA[(Abazaba baheze A’arafu bazabwira abo mu muriro bati) “Ese bariya (bari mu Ijuru) si bo mwarahiraga muvuga ko Allah atazabagirira impuhwe (ngo abahe Ijuru)? (Maze Allah abwire abaheze A’arafu ati), “ngaho nimwinjire mu Ijuru, nta bwoba nta n’agahinda muzagira.”]]></translation>
<footnotes></footnotes>
</aya>
<aya number="50">
<translation><![CDATA[Abazaba bari mu muriro bazahamagara abazaba bari mu Ijuru, bababwire bati “Nimudusukeho amazi cyangwa muduhe ku mafunguro Allah yabafunguriye.” (Abo mu ijuru) bavuge bati “Mu by’ukuri ibyo byombi Allah yabiziririje abahakanyi.”]]></translation>
<footnotes></footnotes>
</aya>
<aya number="51">
<translation><![CDATA[Ba bandi bagize idini ryabo ikidafite umumaro, bakarihindura umukino ndetse bakanashukwa n’ubuzima bw’isi, uyu munsi (w’imperuka) turabirengagiza nk’uko biyibagije kuzahura n’uyu munsi wabo, no kuba barahinyuraga ibimenyetso byacu.]]></translation>
<footnotes></footnotes>
</aya>
<aya number="52">
<translation><![CDATA[Rwose (abahakanyi) twabazaniye igitabo (Qur’an) twasobanuranye ubuhanga, kikaba umuyoboro n’impuhwe ku bantu bemera.]]></translation>
<footnotes></footnotes>
</aya>
<aya number="53">
<translation><![CDATA[Ese hari ikindi bategereje uretse icyo basezeranyijwe (ibihano) muri yo (Qur’an), kizaba iherezo ryabo? Umunsi isezerano ryabo ryasohoye, abawiyibagije mbere bazavuga bati “Rwose Intumwa za Nyagasani wacu zazanye ukuri! Ese twagira abavugizi ngo batuvuganire, cyangwa ngo dusubizwe (ku isi) kugira ngo dukore ibikorwa byiza bitari ibikorwa (bibi) twakoraga?” Rwose barihombeje, kandi ibyo bihimbiye (biringira ko bizabakorera ubuvugizi kwa Allah ku munsi w’imperuka) byabatengushye!]]></translation>
<footnotes></footnotes>
</aya>
<aya number="54">
<translation><![CDATA[Mu by’ukuri Nyagasani wanyu ni Allah waremye ibirere n’isi mu minsi itandatu, hanyuma aganza hejuru ya Ar’shi.[1] Atwikiriza ijoro amanywa, (ijoro) rikayakurikira nta guhagarara; yanaremye izuba, ukwezi n’inyenyeri byubahiriza itegeko rye. Mu by’ukuri kurema no gutegeka ni ibye. Allah ni Nyirubutagatifu, Nyagasani w’ibiremwa byose.]]></translation>
<footnotes><![CDATA[[1] ]Ukuganza kwa Allah hejuru ya Ar’shi ni ukuganza kwihariye, kuberanye n’icyubahiro cye n’ubuhambare bwe, gutandukanye n’ukw’ibiremwa kandi kudasanishwa n’ukwabyo. Naho ijambo Ar’shi bisobanuye intebe y’icyubahiro y’ubwami bwa Allah, ifite abamalayika bayiteruye, ikaba imeze nk’umutemeri uri hejuru y’ibirere n’isi. Ar’shi ni cyo kiremwa kiruta ibindi byose mu bunini kandi ni na cyo kiremwa kiri hejuru y’ibindi biremwa byose kuko iteretse hejuru y’ijuru rya karindwi. Bityo Allah ayiganjeho kandi ni We uri hejuru y’ibintu byose.]]></footnotes>
</aya>
<aya number="55">
<translation><![CDATA[Musabe Nyagasani wanyu mwibombaritse kandi mu ibanga. Mu by’ukuri ntakunda abarengera (amategeko ye).]]></translation>
<footnotes></footnotes>
</aya>
<aya number="56">
<translation><![CDATA[Kandi ntimugakore ubwangizi ku isi nyuma y’uko itunganyijwe. Ndetse mujye mumusaba (Allah) mutinya (ibihano bye) kandi mwizera (ingororano ze). Mu by’ukuri impuhwe za Allah ziri hafi y’abakora ibyiza.]]></translation>
<footnotes></footnotes>
</aya>
<aya number="57">
<translation><![CDATA[Ni We wohereza imiyaga nk’ikimenyetso gitanga inkuru nziza, kibanziriza impuhwe ze (imvura), kugeza ubwo (iyo miyaga) ijyanye ibicu biremereye tukabyerekeza ahantu hakakaye, nuko tugatuma bitanga amazi (imvura) maze tukayeresha ibimera byose. Uko ni ko tuzazura abapfuye kugira ngo mwibuke.]]></translation>
<footnotes></footnotes>
</aya>
<aya number="58">
<translation><![CDATA[Imbuto zo mu butaka bwiza zimera mu buryo bworoshye ku bw’uburenganzira bwa Nyagasani wabwo. Naho izo mu butaka bubi zimera bigoranye. Uko ni ko tugenda dusobanura ibimenyetso ku bantu bashimira.]]></translation>
<footnotes></footnotes>
</aya>
<aya number="59">
<translation><![CDATA[Rwose twohereje Nuhu ku bantu be, maze arababwira ati “Yemwe bantu banjye! Nimugaragire Allah. Nta yindi mana mufite itari We (Allah). Mu by’ukuri ndatinya ko mwazahura n’ibihano byo ku munsi uhambaye.”]]></translation>
<footnotes></footnotes>
</aya>
<aya number="60">
<translation><![CDATA[Ibikomerezwa byo mu bantu be baravuze bati “Mu by’ukuri turabona uri mu buyobe bugaragara.”]]></translation>
<footnotes></footnotes>
</aya>
<aya number="61">
<translation><![CDATA[Arababwira ati “Yemwe bantu banjye! Ntabwo ndi mu buyobe, ahubwo ndi Intumwa yoherejwe na Nyagasani w’ibiremwa byose.”]]></translation>
<footnotes></footnotes>
</aya>
<aya number="62">
<translation><![CDATA[Mbagezaho ubutumwa bwa Nyagasani wanjye nkanabagira inama z’ukuri. Kandi nzi kuri Allah ibyo mutazi.]]></translation>
<footnotes></footnotes>
</aya>
<aya number="63">
<translation><![CDATA[Ese mutangazwa n’uko mwagezweho n’urwibutso ruturutse kwa Nyagasani wanyu, runyujijwe ku muntu ubakomokamo, kugira ngo ababurire no kugira ngo mugandukire (Allah), bityo muzagirirwe impuhwe?]]></translation>
<footnotes></footnotes>
</aya>
<aya number="64">
<translation><![CDATA[Ariko baramuhinyuye, maze turamurokora, we n’abari kumwe na we mu nkuge, nuko turoha abahinyuye ibimenyetso byacu. Mu by’ukuri bari abantu bahumye (batabona ukuri).]]></translation>
<footnotes></footnotes>
</aya>
<aya number="65">
<translation><![CDATA[N’abantu bo mu bwoko bwa Adi,[1] twaboherereje umuvandimwe wabo Hudu. Yarababwiye ati “Yemwe bantu banjye! Nimugaragire Allah. Nta yindi mana mufite itari We (Allah). Ese ubwo ntimutinya (ibihano bye)?”]]></translation>
<footnotes><![CDATA[[1] Adi ni ubwoko bwari butuye Ah’qaf. Ubu ni hagati y’igihugu cya Saudi Arabia, Oman ndetse na Yemen.]]></footnotes>
</aya>
<aya number="66">
<translation><![CDATA[Ibikomerezwa byo mu bantu be bahakanye (Allah), baravuze bati “Mu by’ukuri turakubonamo ubwenge bucye kandi rwose turabona uri umwe mu banyabinyoma.”]]></translation>
<footnotes></footnotes>
</aya>
<aya number="67">
<translation><![CDATA[Arababwira ati “Yemwe bantu banjye! Nta bucucu mfite, ahubwo ndi Intumwa yoherejwe na Nyagasani w’ibiremwa byose.”]]></translation>
<footnotes></footnotes>
</aya>
<aya number="68">
<translation><![CDATA[Mbagezaho ubutumwa bwa Nyagasani wanjye, kandi ndi umujyanama wanyu w’umwizerwa.]]></translation>
<footnotes></footnotes>
</aya>
<aya number="69">
<translation><![CDATA[Ese mutangazwa n’uko mwagezweho n’urwibutso ruturutse kwa Nyagasani wanyu, runyujijwe ku muntu ubakomokamo, kugira ngo ababurire? Munibuke ubwo yabagiraga abasigire nyuma y’abantu ba Nuhu, akanabongerera ibigango mu miterere yanyu. Ngaho nimwibuke inema za Allah kugira ngo muzakiranuke.]]></translation>
<footnotes></footnotes>
</aya>
<aya number="70">
<translation><![CDATA[(Abantu bo mu bwoko bwa Adi) baravuga bati “Ese uzanywe no kutubwiriza kugaragira Allah wenyine, tukareka ibyo abakurambere bacu basengaga? Ngaho tuzanire ibyo udukangisha (ibihano) niba koko uri mu banyakuri.”]]></translation>
<footnotes></footnotes>
</aya>
<aya number="71">
<translation><![CDATA[(Hudu) arababwira ati “Ibihano n’uburakari biturutse kwa Nyagasani wanyu byamaze kubageraho. Ese murangisha impaka ku mazina mwiyitiye (ibigirwamana byanyu), mwe n’abakurambere banyu Allah atarigeze abibemerera? Ngaho nimutegereze, mu by’ukuri ndi kumwe namwe mu bategereje.”]]></translation>
<footnotes></footnotes>
</aya>
<aya number="72">
<translation><![CDATA[Nuko turamurokora we n’abari kumwe na we ku bw’impuhwe ziduturutseho, tunarimbura abahinyuye ibimenyetso byacu, kandi ntabwo bari abemeramana.]]></translation>
<footnotes></footnotes>
</aya>
<aya number="73">
<translation><![CDATA[N’abantu bo mu bwoko bwa Thamudu twaboherereje umuvandimwe wabo Swalehe, arababwira ati “Yemwe bantu banjye! Nimugaragire Allah. Nta yindi mana mufite itari We. Mu by’ukuri mwagezweho n’ikimenyetso giturutse kwa Nyagasani wanyu (kigaragaza ukuri kw’ibyo mvuga). Iyi ngamiya ya Allah ni ikimenyetso kuri mwe; ngaho nimuyireke irishe ku isi ya Allah, kandi ntimuzayigirire nabi kugira ngo mutazagerwaho n’ibihano bibabaza.”]]></translation>
<footnotes></footnotes>
</aya>
<aya number="74">
<translation><![CDATA[Munibuke ubwo yabagiraga abasigire nyuma y’abantu bo mu bwoko bwa Adi, akababeshaho neza ku isi, mukubaka ingoro zanyu mu bibaya, mukanahanga amazu mu misozi. Bityo, nimwibuke inema za Allah (yabahundagajeho) kandi ntimugakwize ubwangizi ku isi.]]></translation>
<footnotes></footnotes>
</aya>
<aya number="75">
<translation><![CDATA[Ibikomerezwa by’abibone mu bantu be (Intumwa Swalehe), byabwiye abemeramana muri byo bari abanyantege nke biti “Ese muzi ko Swalehe yoherejwe na Nyagasani we?” (Abemeramana) baravuga bati “Mu by’ukuri twe twemera ubutumwa yahawe.”]]></translation>
<footnotes></footnotes>
</aya>
<aya number="76">
<translation><![CDATA[Ba bandi b’abibone baravuga bati “Mu by’ukuri ibyo mwemeye twe turabihakana.”]]></translation>
<footnotes></footnotes>
</aya>
<aya number="77">
<translation><![CDATA[Nuko ya ngamiya barayica, baba bigometse ku itegeko rya Nyagasani wabo, maze baravuga bati “Yewe Swalehe! Ngaho tuzanire ibyo udukangisha (ibihano) niba koko uri umwe mu ntumwa (za Allah).”]]></translation>
<footnotes></footnotes>
</aya>
<aya number="78">
<translation><![CDATA[Ubwo baba batewe n’umutingito, maze bahinduka imirambo bapfukamye mu mazu yabo.]]></translation>
<footnotes></footnotes>
</aya>
<aya number="79">
<translation><![CDATA[Nuko (Swalehe) arahindukira abatera umugongo, maze aravuga ati “Yemwe bantu banjye! Rwose nabagejejeho ubutumwa bwa Nyagasani wanjye, mbagira n’inama ariko ntimukunda ababagira inama.”]]></translation>
<footnotes></footnotes>
</aya>
<aya number="80">
<translation><![CDATA[Unibuke (yewe Muhamadi) ubwo Loti yabwiraga abantu be ati “Ese murakora ibikozasoni bitigeze bikorwa na kimwe mu biremwa byabayeho mbere yanyu?”]]></translation>
<footnotes></footnotes>
</aya>
<aya number="81">
<translation><![CDATA[Mu by’ukuri mwe murarikira gukorana imibonano n’abagabo bagenzi banyu musize abagore! Ahubwo muri abantu barengera (amategeko ya Allah).]]></translation>
<footnotes></footnotes>
</aya>
<aya number="82">
<translation><![CDATA[Nta kindi gisubizo abantu be bamuhaye, uretse kuvuga bati “Nimubirukane (Loti n’abamwemeye) mu mudugudu wanyu, kuko mu by’ukuri ari abantu bigira abere.”]]></translation>
<footnotes></footnotes>
</aya>
<aya number="83">
<translation><![CDATA[Nuko turamurokora we n’umuryango we, usibye umugore we wabaye mu barimbuwe.]]></translation>
<footnotes></footnotes>
</aya>
<aya number="84">
<translation><![CDATA[Maze tubagushaho imvura (y’amabuye). Ngaho irebere uko iherezo ry’inkozi z’ibibi ryagenze.]]></translation>
<footnotes></footnotes>
</aya>
<aya number="85">
<translation><![CDATA[N’abantu b’i Madiyani,[1] twaboherereje umuvandimwe wabo Shuwayibu, arababwira ati “Yemwe bantu banjye! Nimusenge Allah kuko nta yindi mana mufite itari We (Allah). Mu by’ukuri mwagezweho n’ikimenyetso giturutse kwa Nyagasani wanyu (kigaragaza ukuri kw’ibyo mvuga). Bityo, nimwuzuze ibipimo n’iminzani, kandi ntimugahuguze abantu mugabanya ku byabo, ndetse ntimugakore ubwangizi ku isi nyuma y’uko itunganyijwe. Ibyo ni byo byiza kuri mwe, niba koko muri abemeramana.”]]></translation>
<footnotes><![CDATA[[1] Madiyani ni izina ry’ahantu ryitiriwe ubwoko bwari butuye mu ishyamba ry’inzitane mu nzira z’ahitwa Hijazi ho mu gihugu cya Arabiya Sawudite.]]></footnotes>
</aya>
<aya number="86">
<translation><![CDATA[“Kandi ntimukabambire buri nzira mutera ubwoba (abantu mugamije kubambura ibyabo) munabuza kugana inzira ya Allah ba bandi bayemeye, mwifuza ko yagorama. Munibuke ubwo mwari mbarwa maze (Allah) akabagira benshi. Ngaho nimurebe uko iherezo ry’abangizi ryagenze.”]]></translation>
<footnotes></footnotes>
</aya>
<aya number="87">
<translation><![CDATA[“Kandi niba hari itsinda muri mwe ryemeye ubutumwa nahawe, hakaba n’irindi ritabwemera, nimutegereze kugeza ubwo Allah azadukiranura, kuko ari We mukiranuzi mwiza.”]]></translation>
<footnotes></footnotes>
</aya>
<aya number="88">
<translation><![CDATA[Ibikomerezwa by’abibone mu bantu be, biravuga biti “Yewe Shuwayibu! Rwose tuzakwirukana mu mudugudu wacu wowe n’abemeye hamwe nawe, cyangwa mugaruke mu idini ryacu.” Aravuga ati “Ese n’ubwo twaba tutabishaka (mwabiduhatira)?”]]></translation>
<footnotes></footnotes>
</aya>
<aya number="89">
<translation><![CDATA[“Mu by’ukuri turamutse dusubiye mu idini ryanyu twaba duhimbiye Allah ikinyoma nyuma y’uko Allah yariturokoye (kurisubiramo). Nta n’ubwo dukwiye kurisubiramo keretse Allah, Nyagasani wacu abishatse. Nyagasani wacu Azi buri kintu cyose. Allah wenyine ni We twiringira. Nyagasani wacu! Dukiranure n’abantu bacu mu kuri, kuko ari wowe mucamanza mwiza.”]]></translation>
<footnotes></footnotes>
</aya>
<aya number="90">
<translation><![CDATA[Ibikomerezwa byahakanye mu bantu be (bibuza abantu gukurikira Shuwayibu) biravuga biti “Nimuramuka mukurikiye Shuwayibu, rwose muzaba muhombye.”]]></translation>
<footnotes></footnotes>
</aya>
<aya number="91">
<translation><![CDATA[Nuko ubwo baba batewe n’umutingito, maze bahinduka imirambo bapfukamye mu mazu yabo.]]></translation>
<footnotes></footnotes>
</aya>
<aya number="92">
<translation><![CDATA[Ba bandi bahinyuye Shuwayibu babaye nk’aho batigeze baba aho bari batuye (kuko barimbuwe bose). Ba bandi bahinyuye Shuwayibu ni bo babaye abanyagihombo.]]></translation>
<footnotes></footnotes>
</aya>
<aya number="93">
<translation><![CDATA[Nuko (Shuwayibu) arahindukira abatera umugongo aravuga ati “Yemwe bantu banjye! Rwose nabagejejeho ubutumwa bwa Nyagasani wanjye mbagira n’inama. None se ni gute naterwa agahinda (no kurimbuka) kw’abantu b’abahakanyi?”]]></translation>
<footnotes></footnotes>
</aya>
<aya number="94">
<translation><![CDATA[Kandi ntabwo twohereza umuhanuzi mu mudugudu uwo ari wo wose (ngo ahinyurwe), maze ngo tubure guhanisha abawutuye ibizazane no guhagarika umutima n’indwara z’ibyorezo kugira ngo bicishe bugufi (banicuze kuri Allah).]]></translation>
<footnotes></footnotes>
</aya>
<aya number="95">
<translation><![CDATA[Nuko imibereho mibi yabo tuyihindura myiza, kugeza ubwo biyongereye baranakungahara, maze baravuga bati “(Ibi ni na ko byagendaga kuva kera kuko) abakurambere bacu bagerwagaho n’ibizazane ndetse n’ibyiza (bidatewe no guhakana).” Nuko tubagwa gitumo (tubahana) batabizi.]]></translation>
<footnotes></footnotes>
</aya>
<aya number="96">
<translation><![CDATA[Kandi n’iyo abatuye imidugudu baza kwemera bakanatinya (Allah), mu by’ukuri twari kubafungurira imigisha iturutse mu kirere no mu isi, ariko barahakanye; nuko tubahanira ibyo bakoraga.]]></translation>
<footnotes></footnotes>
</aya>
<aya number="97">
<translation><![CDATA[Ese abatuye imidugudu bibwira ko batekanye, ko nta gihano cyacu cyabageraho nijoro baryamye?]]></translation>
<footnotes></footnotes>
</aya>
<aya number="98">
<translation><![CDATA[Cyangwa abatuye imidugudu bibwira ko batekanye, ko nta gihano cyacu cyabageraho ku gasusuruko bahugiye mu kwishimisha (mu by’isi)?]]></translation>
<footnotes></footnotes>
</aya>
<aya number="99">
<translation><![CDATA[Ese bibwira ko batekanye, badashobora kugerwaho n’ibihano bya Allah? Nta bantu bakwibwira ko badashobora kugerwaho n’ibihano bya Allah uretse abanyagihombo.]]></translation>
<footnotes></footnotes>
</aya>
<aya number="100">
<translation><![CDATA[Ese ba bandi bazunguye ubutaka nyuma y’uko bene bwo (barimbuwe), ntibabona ko iyo tuza kubishaka twari kubahanira ibyaha byabo (nk’uko twabigenje ku bababanjirije), tukanadanangira imitima yabo maze ntibabashe kumva?]]></translation>
<footnotes></footnotes>
</aya>
<aya number="101">
<translation><![CDATA[Iyo yari imidugudu tukubarira zimwe mu nkuru zayo (yewe Muhamadi). Mu by’ukuri Intumwa zabo zabazaniye ibimenyetso bigaragara ariko ntibashobora kwemera ibyo bahakanye mbere. Uko ni ko Allah adanangira imitima y’abahakanyi.]]></translation>
<footnotes></footnotes>
</aya>
<aya number="102">
<translation><![CDATA[Kandi abenshi muri bo twasanze ari abantu batubahiriza amasezerano; ahubwo twasanze abenshi muri bo ari inkozi z’ibibi.]]></translation>
<footnotes></footnotes>
</aya>
<aya number="103">
<translation><![CDATA[Nuko nyuma (y’izo ntumwa) twohereza Musa kwa Farawo n’abantu be, tunamuha ibitangaza byacu (azifashisha), maze barabihakana. Ngaho irebere uko iherezo ry’abangizi ryagenze!]]></translation>
<footnotes></footnotes>
</aya>
<aya number="104">
<translation><![CDATA[Nuko Musa aravuga ati “Yewe Farawo! Mu by’ukuri njye ndi Intumwa yoherejwe na Nyagasani w’ibiremwa byose.”]]></translation>
<footnotes></footnotes>
</aya>
<aya number="105">
<translation><![CDATA[“Birakwiye ko ntacyo navuga kuri Allah kitari ukuri. Rwose mbazaniye ibitangaza bigaragara biturutse kwa Nyagasani wanyu. Bityo rekura bene Isiraheli tujyane.”]]></translation>
<footnotes></footnotes>
</aya>
<aya number="106">
<translation><![CDATA[(Farawo) aramubwira ati “Niba hari igitangaza uzanye, ngaho kigaragaze niba koko uri mu banyakuri.”]]></translation>
<footnotes></footnotes>
</aya>
<aya number="107">
<translation><![CDATA[Nuko (Musa) anaga inkoni ye hasi, ihita ihinduka inzoka (nini) igaragara.]]></translation>
<footnotes></footnotes>
</aya>
<aya number="108">
<translation><![CDATA[Anasohora ukuboko kwe (mu kwaha) guhita kwererana ku bari aho babibona.]]></translation>
<footnotes></footnotes>
</aya>
<aya number="109">
<translation><![CDATA[Ibikomerezwa byo mu bantu ba Farawo biravuga biti “Mu by’ukuri uyu ni umurozi w’umuhanga”,]]></translation>
<footnotes></footnotes>
</aya>
<aya number="110">
<translation><![CDATA[“Arashaka kubakura mu gihugu cyanyu.” (Farawo arababaza ati) “Ese mwangira iyihe nama?”]]></translation>
<footnotes></footnotes>
</aya>
<aya number="111">
<translation><![CDATA[Baramubwira bati “Ba umwihoreye (ntumwice) we n’umuvandimwe we [Haruna (Aroni)], maze wohereze (ingabo) mu mijyi yose zikoranye (abarozi).”]]></translation>
<footnotes></footnotes>
</aya>
<aya number="112">
<translation><![CDATA[Bazakuzanire buri murozi wese w’umuhanga.]]></translation>
<footnotes></footnotes>
</aya>
<aya number="113">
<translation><![CDATA[Nuko abarozi baza kwa Farawo, baramubwira bati “Ese koko turahabwa igihembo nituramuka dutsinze?”]]></translation>
<footnotes></footnotes>
</aya>
<aya number="114">
<translation><![CDATA[(Farawo) aravuga ati “Ni byo (muzagororerwa), kandi muzaba bamwe mu byegera (byanjye).”]]></translation>
<footnotes></footnotes>
</aya>
<aya number="115">
<translation><![CDATA[Baravuga bati “Yewe Musa! urahitamo kubanza kunaga (inkoni yawe), cyangwa abe ari twe tubanza kunaga?”]]></translation>
<footnotes></footnotes>
</aya>
<aya number="116">
<translation><![CDATA[(Musa) aravuga ati “Mwe nimunage.” Nuko banaze, barindagiza amaso y’abantu banabakura imitima, bagaragaza uburozi buhambaye.]]></translation>
<footnotes></footnotes>
</aya>
<aya number="117">
<translation><![CDATA[Maze duhishurira Musa tumubwira tuti “Naga inkoni yawe!” (Ayinaze ihinduka inzoka nini) ihita imiragura ibyo bari bamaze guhimba (ibirozi).]]></translation>
<footnotes></footnotes>
</aya>
<aya number="118">
<translation><![CDATA[Nuko ukuri kurigaragaza, maze ibyo bakoze bihinduka imfabusa.]]></translation>
<footnotes></footnotes>
</aya>
<aya number="119">
<translation><![CDATA[Nuko batsindirwa aho, maze barasuzugurika.]]></translation>
<footnotes></footnotes>
</aya>
<aya number="120">
<translation><![CDATA[Maze abarozi bikubita hasi bubamye.]]></translation>
<footnotes></footnotes>
</aya>
<aya number="121">
<translation><![CDATA[Baravuga bati “Twemeye Nyagasani w’ibiremwa byose.”]]></translation>
<footnotes></footnotes>
</aya>
<aya number="122">
<translation><![CDATA[“Nyagasani wa Musa na Haruna (Aroni).”]]></translation>
<footnotes></footnotes>
</aya>
<aya number="123">
<translation><![CDATA[Farawo aravuga ati “Ni gute mumwemeye mbere y’uko mbibahera uburenganzira? Mu by’ukuri uyu ni umugambi mwacuriye mu mujyi kugira ngo muwirukanemo abawutuye, ariko muraza kumenya (icyo nza kubakorera)!”]]></translation>
<footnotes></footnotes>
</aya>
<aya number="124">
<translation><![CDATA[Rwose ndaza kubaca amaboko n’amaguru byanyu imbusane, maze mbabambe mwese.]]></translation>
<footnotes></footnotes>
</aya>
<aya number="125">
<translation><![CDATA[Baravuga bati “Mu by’ukuri tuzasubira kwa Nyagasani wacu.”]]></translation>
<footnotes></footnotes>
</aya>
<aya number="126">
<translation><![CDATA[“Kandi nta kindi uduhora uretse kuba twemeye ibitangaza bya Nyagasani wacu ubwo byatugeragaho. Nyagasani wacu! Duhe kwihangana kandi uduhe gupfa turi Abayisilamu.”]]></translation>
<footnotes></footnotes>
</aya>
<aya number="127">
<translation><![CDATA[Nuko ibikomerezwa byo mu bantu ba Farawo biravuga biti “Ese urareka Musa n’abantu be ngo bakore ubwononnyi ku isi, banakureke wowe n’imana zawe? (Farawo) aravuga ati “Turica abana babo b’abahungu maze tureke ab’abakobwa, kandi rwose tubarusha imbaraga.”]]></translation>
<footnotes></footnotes>
</aya>
<aya number="128">
<translation><![CDATA[Musa abwira abantu be ati “Mwiyambaze Allah kandi mwihangane. Mu by’ukuri isi ni iya Allah; ayiraga uwo ashaka mu bagaragu be. Kandi iherezo ryiza ni iry’abagandukira (Allah).”]]></translation>
<footnotes></footnotes>
</aya>
<aya number="129">
<translation><![CDATA[Baravuga bati “Twe (bene Isiraheli) twatotejwe mbere na nyuma y’uko utugeraho.” Arababwira ati “Nyagasani wanyu azoreka umwanzi wanyu, abagire abazungura ku isi kugira ngo arebe uko muzitwara.”]]></translation>
<footnotes></footnotes>
</aya>
<aya number="130">
<translation><![CDATA[Mu by’ukuri twahanishije abantu ba Farawo amapfa no kurumbya imyaka, kugira ngo bisubireho.]]></translation>
<footnotes></footnotes>
</aya>
<aya number="131">
<translation><![CDATA[Iyo icyiza cyabageragaho baravugaga bati “Iki ni icyacu”, naho ikibi cyabageraho bakacyitirira Musa n’abari kumwe na we. Nyamara ikibi kibageraho, mu by’ukuri kiba ari igeno rya Allah, ariko abenshi muri bo ntibabizi.]]></translation>
<footnotes></footnotes>
</aya>
<aya number="132">
<translation><![CDATA[Babwira (Musa) bati “Igitangaza icyo ari cyo cyose watuzanira kugira ngo ukiturogeshe, ntabwo tuzigera tukwemera.”]]></translation>
<footnotes></footnotes>
</aya>
<aya number="133">
<translation><![CDATA[Nuko tubateza umwuzure, inzige, inda, ibikeri n’amaraso (imigezi n’amariba byabo bihinduka amaraso, ibyo biba nk’uruhererekane) rw’ibimenyetso bisobanutse; ariko bakomeje kwigomeka, kandi bari abantu b’inkozi z’ibibi.]]></translation>
<footnotes></footnotes>
</aya>
<aya number="134">
<translation><![CDATA[Nuko ibihano bibaguyeho, baravuga bati “Yewe Musa! Dusabire Nyagasani wawe ku bw’ibyo yagusezeranyije. Nuramuka udukuriyeho ibihano, rwose tuzakwemera tunarekure bene Isiraheli bagukurikire.”]]></translation>
<footnotes></footnotes>
</aya>
<aya number="135">
<translation><![CDATA[Ariko ubwo twabakuriragaho ibihano kugeza ku gihe bagombaga kugeraho (bagahanwa), baba bishe amasezerano (basezeranyije Allah na Musa).]]></translation>
<footnotes></footnotes>
</aya>
<aya number="136">
<translation><![CDATA[Nuko turabahana; tubaroha mu nyanja kubera ko bahinyuye ibitangaza byacu kandi bakaba barabyirengagije.]]></translation>
<footnotes></footnotes>
</aya>
<aya number="137">
<translation><![CDATA[Nuko abantu bafatwaga nk’abanyantege nke (bene Isiraheli) tubagira abazungura mu bice by’iburasirazuba bw’isi n’iburengerazuba bwayo twahaye imigisha. Nuko ijambo rya Nyagasani wawe ryiza risohorera kuri bene Isiraheli, kubera ukwihangana kwabo. Maze turimbura ibyo Farawo n’abantu be bakoraga ndetse n’ibyo bubakaga.]]></translation>
<footnotes></footnotes>
</aya>
<aya number="138">
<translation><![CDATA[Nuko twambutsa inyanja bene Isiraheli (batekanye), maze bagera ku bantu bari barabaye imbata zo kugaragira ibigirwamana byabo. Baravuga bati “Yewe Musa! Dushyirireho imana nk’uko na bo bafite imana zabo. Aravuga ati “Mu by’ukuri mwe muri abantu b’injiji!”]]></translation>
<footnotes></footnotes>
</aya>
<aya number="139">
<translation><![CDATA[(Musa yongeraho ati) “Mu by’ukuri aba bantu bazorekwa kubera ibyo barimo (kugaragira ibigirwamana), kandi ibyo bakora byose ni imfabusa.”]]></translation>
<footnotes></footnotes>
</aya>
<aya number="140">
<translation><![CDATA[Aravuga ati “Ese nabashyiriraho indi mana itari Allah, kandi ari We wabarutishije ibindi biremwa byose (byo mu gihe cyanyu)?”]]></translation>
<footnotes></footnotes>
</aya>
<aya number="141">
<translation><![CDATA[Munibuke ubwo twabarokoraga tubakiza abantu bo kwa Farawo babakoreraga ubugome ndengakamere; bica abana banyu b’abahungu bakareka ab’abakobwa. Kandi muri ibyo harimo ikigeragezo gihambaye gituruka kwa Nyagasani wanyu!]]></translation>
<footnotes></footnotes>
</aya>
<aya number="142">
<translation><![CDATA[Nuko dusezeranya Musa amajoro mirongo itatu (yo kwiherera asenga no kumuhishurira Tawurati) tuyongeraho andi icumi, maze isezerano rya Nyagasani we ryuzura mu majoro mirongo ine. Musa abwira umuvandimwe we Haruna ati “Nsigarira ku bantu banjye, unakore ibitunganye (ubakangurira kubaha Imana no kuyisenga yonyine) kandi ntuzakurikire inzira y’abangizi.”]]></translation>
<footnotes></footnotes>
</aya>
<aya number="143">
<translation><![CDATA[Ubwo Musa yagereraga ku gihe (n’ahantu) twamusezeranyije, na Nyagasani we akamuvugisha (amuha ubutumwa n’amategeko), yaravuze ati “Nyagasani wanjye! Nyiyereka nkurebe.” (Allah) aramubwira ati “Ntushobora kumbona (ku isi); ahubwo reba uriya musozi, nubona (umusozi) ugumye hamwe, ubwo nanjye uraba wambona.” Nuko Nyagasani we yigaragarije umusozi urasatagurika (uhinduka igitaka), Musa agwa igihumure. Azanzamutse aravuga ati “Ubutagatifu ni ubwawe, nkwicujijeho kandi ni njye wa mbere mu bemera (ku gihe cyanjye).”]]></translation>
<footnotes></footnotes>
</aya>
<aya number="144">
<translation><![CDATA[(Allah) aravuga ati “Yewe Musa! Mu by’ukuri naragutoranyije nkurutisha abantu ku bw’ubutumwa bwanjye no kukuvugisha. Ngaho fata ukomeze ibyo naguhaye kandi ube mu bashimira.”]]></translation>
<footnotes></footnotes>
</aya>
<aya number="145">
<translation><![CDATA[Maze (Musa) tumwandikira ibintu byose ku mbaho (Tawurati) ngo bibe inyigisho (ku bantu be) n’ibisobanuro bya buri kintu, (turamubwira tuti) ngaho “byakire ubikomeze kandi utegeke abantu bawe gukurikiza ibyiza byabyo. Nzabereka iherezo ry’ibyigomeke.”]]></translation>
<footnotes></footnotes>
</aya>
<aya number="146">
<translation><![CDATA[Ba bandi bibona ku isi bidakwiye nzabakumira ku magambo yanjye (ntibabashe kuyasobanukirwa), kandi n’iyo babona ibimenyetso byose ntibashobora kwemera. Ndetse n’iyo babona inzira igororotse ntibayiyoboka, nyamara babona inzira y’ubuyobe bakayiyoboka. Ibyo ni ukubera ko bahinyuye amagambo yacu bakanayirengagiza.]]></translation>
<footnotes></footnotes>
</aya>
<aya number="147">
<translation><![CDATA[Na ba bandi bahinyuye amagambo yacu no kuzahura n’imperuka, ibikorwa byabo byabaye imfabusa. Ese hari ikindi bazahemberwa kitari ibyo bakoraga?]]></translation>
<footnotes></footnotes>
</aya>
<aya number="148">
<translation><![CDATA[Nuko igihe Musa atari ahari, abantu be bibumbira ishusho ry’akamasa mu mitako yabo, gafite ijwi risa n’iryabira (bakagira ikigirwamana). Ese ntibabonaga ko katabavugisha ntikanabayobore inzira igororotse? Bakagize imana kandi bari inkozi z’ibibi.]]></translation>
<footnotes></footnotes>
</aya>
<aya number="149">
<translation><![CDATA[Nuko ubwo bicuzaga (impamvu basenze akamasa) bakanabona ko bayobye, baravuze bati “Nyagasani wacu natatugirira impuhwe ngo anatubabarire, rwose tuzaba mu banyagihombo.”]]></translation>
<footnotes></footnotes>
</aya>
<aya number="150">
<translation><![CDATA[Nuko ubwo Musa yagarukaga mu bantu be arakaye afite n’agahinda, yaravuze ati “Ibyo mwasigaye mukora ntahari ni bibi! Ese mwashaka kwihutisha itegeko rya Nyagasani wanyu (musenga ibyo atabategetse)? Maze ajugunya hasi za mbaho, afata umusatsi wo ku mutwe w’umuvandimwe we arawukurura amwiyegereza. Haruna aravuga ati “Mwana wa mama! Mu by’ukuri abantu baransuzuguye, bandusha intege, ndetse bari hafi yo kunyica. Bityo, ntutume abanzi bankina ku mubyimba, kandi ntunshyire mu bantu b’inkozi z’ibibi.”]]></translation>
<footnotes></footnotes>
</aya>
<aya number="151">
<translation><![CDATA[(Musa) aravuga ati “Nyagasani wanjye! Mbabarira njye n’umuvandimwe wanjye, unatwinjize mu mpuhwe zawe, kuko ari Wowe Munyempuhwe uzirusha abandi.”]]></translation>
<footnotes></footnotes>
</aya>
<aya number="152">
<translation><![CDATA[Mu by’ukuri abagize akamasa ikigirwamana, bazagerwaho n’uburakari buturutse kwa Nyagasani wabo ndetse no gusuzugurika mu buzima bwo ku isi. Uko ni ko duhemba abahimba (ibinyoma).]]></translation>
<footnotes></footnotes>
</aya>
<aya number="153">
<translation><![CDATA[Ariko ba bandi bakoze ibyaha nuko nyuma yaho bakicuza, bakanemera; mu by’ukuri nyuma y’ibyo byose, Nyagasani wawe ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="154">
<translation><![CDATA[Maze uburakari bwa Musa bumaze gucururuka, afata za mbaho zari zanditseho ubutumwa bwari umuyoboro n’impuhwe ku batinya Nyagasani wabo.]]></translation>
<footnotes></footnotes>
</aya>
<aya number="155">
<translation><![CDATA[Nuko Musa atoranya abagabo mirongo irindwi (b’intungane) mu bantu be (ajyana na bo ku musozi wa Sinayi) ku bw’isezerano ryacu (kugira ngo bicuze icyaha cyakozwe na bene wabo). Maze ubwo bari bafashwe n’umutingito, (Musa) aravuga ati “Nyagasani wanjye! Iyo uza kubishaka bo nanjye wari kutworeka mbere y’aha; ese uratworeka kubera ibyaha byakozwe n’abadasobanukiwe muri twe? Ibi byabaye nta kindi byari cyo uretse kuba ikigeragezo cyawe, ukoresha urekera mu buyobe uwo ushaka ukanakiyoboresha uwo ushaka. Ni wowe Murinzi wacu, bityo tubabarire unatugirire impuhwe, kuko ari Wowe uhebuje mu kubabarira.”]]></translation>
<footnotes></footnotes>
</aya>
<aya number="156">
<translation><![CDATA[Unadushyirireho amategeko meza hano ku isi no ku munsi w’imperuka, rwose turakugarukiye tukwicuzaho. (Allah) aravuga ati “Ibihano byanjye mbihanisha uwo nshaka kandi n’impuhwe zanjye zigera ku biremwa byose. (Izo mpuhwe) nzazigenera abagandukira Allah, bakanatanga amaturo ndetse na ba bandi bemera ibimenyetso byacu.”]]></translation>
<footnotes></footnotes>
</aya>
<aya number="157">
<translation><![CDATA[Abakurikira Intumwa (Muhamadi) ikaba n’umuhanuzi utari uzi gusoma no kwandika, basanga yanditswe mu bitabo byabo bya Tawurati n’Ivanjili. (Iyo ntumwa) ibabwiriza gukora ibyiza ikanababuza gukora ibibi, ibazirurira ibyiza ikanabaziririza ibihumanye, ibatura imitwaro ikanababohora ingoyi (y’amategeko) bari bariho. Bityo ba bandi bamwemeye, bakamwubaha, bakamushyigikira bakanakurikira urumuri yahishuriwe (Qur’an), abo ni bo bakiranutsi.]]></translation>
<footnotes></footnotes>
</aya>
<aya number="158">
<translation><![CDATA[Vuga (yewe Muhamadi) uti “Yemwe bantu! Mu by’ukuri njye ndi Intumwa ya Allah yoherejwe kuri mwe mwese. (Allah) ni We ufite ubwami bw’ibirere n’isi. Nta yindi mana ibaho itari We, ni We utanga ubuzima akanatanga urupfu.” Bityo, nimwemere Allah n’Intumwa ye ikaba n’umuhanuzi utari uzi gusoma no kwandika, we wemera Allah akanemera amagambo ye, kandi munamukurikire kugira ngo mubashe kuyoboka.]]></translation>
<footnotes></footnotes>
</aya>
<aya number="159">
<translation><![CDATA[No mu bantu ba Musa harimo itsinda riyobora (abantu) rikoresheje ukuri, rikanagukoresha mu butabera.]]></translation>
<footnotes></footnotes>
</aya>
<aya number="160">
<translation><![CDATA[Nuko (Abisiraheli) tubagabanyamo amoko cumi n’abiri, tunahishurira Musa ubwo abantu be bamusabaga amazi yo kunywa (tugira tuti) “Kubita inkoni yawe ku ibuye!” Nuko (arikubise) riturikamo amasoko cumi n’abiri, maze buri muryango umenya aho unywera. Twanabugamishije mu gicucu cy’igicu (igihe bayobagurikaga mu butayu bavuye mu Misiri) ndetse tunabamanurira Manu[1] na Saluwa[2] (tuvuga tuti) “Nimurye mu byiza twabafunguriye!” Si twe bahemukiye ahubwo ni bo ubwabo bihemukiye.]]></translation>
<footnotes><![CDATA[[1] Manu: ni ubukozo buryohera nk’ubuki buva mu giti cyo mu bwoko bwitwa Tamarsk cyera mu karere ka Sinayi. 
[2] Saluwa: Ni uruhuri rw’ubwoko bw’inyoni zitwarwa n’imiyaga mu burasirazuba bwa Mediterane, mu gifaransa zitwa Cailles, bohererezwaga na Allah kugira ngo bazibage bazirye.]]></footnotes>
</aya>
<aya number="161">
<translation><![CDATA[Munibuke ubwo babwirwaga bati “Nimuture muri uyu mudugudu (wa Yeruzalemu), hanyuma murye ibiwurimo aho mushaka hose, munavuge muti “Tubabarire ibyaha byacu”; muninjire mu marembo yawo mwicishije bugufi. “Tuzabababarira ibyaha byanyu kandi tuzongerera (ibihembo) abakora ibyiza.”]]></translation>
<footnotes></footnotes>
</aya>
<aya number="162">
<translation><![CDATA[Ariko bamwe muri bo bakoze ibibi, bahinduye imvugo bakora ibyo batabwiwe (aho gusaba imbabazi no kwicisha bugufi barushaho kwigomeka). Nuko tuboherereza igihano giturutse mu kirere, kubera ibikorwa bibi bakoraga.]]></translation>
<footnotes></footnotes>
</aya>
<aya number="163">
<translation><![CDATA[Unababaze (yewe Muhamadi) ku byerekeye umudugudu wari wegereye inyanja, ubwo (abari bawutuye) batubahirizaga itegeko ry’isabato. Ku munsi w’isabato (Allah yarabageragezaga) amafi yabo akaza ari menshi, naho ku munsi utari uw’isabato ntaze. Uko ni ko twabagerageje kubera ko bigomekaga (ku mategeko ya Allah).]]></translation>
<footnotes></footnotes>
</aya>
<aya number="164">
<translation><![CDATA[Unibuke ubwo bamwe muri bo (bari batuye uwo mudugudu bubahirizaga isabato ariko ntibabibwirize abandi), babwiraga (abayubahirizaga kandi bakanabibwiriza abandi) bati “Kuki mubwiriza abantu Allah agiye kuzoreka (ku isi) cyangwa kuzahanisha ibihano bikomeye (ku munsi w’imperuka)?” (Ababwirizaga) baravuga bati “Turabikora kugira ngo dukiranuke kuri Nyagasani wanyu no kugira ngo babe bagandukira Allah.”]]></translation>
<footnotes></footnotes>
</aya>
<aya number="165">
<translation><![CDATA[Nuko ubwo bari bamaze kwibagirwa ibyo bari bibukijwe, twarokoye ba bandi babuzaga abandi gukora ibibi, maze duhanisha igihano kibi cyane ba bandi bakoze ibibi kubera ko bigomekaga (ku mategeko ya Allah).]]></translation>
<footnotes></footnotes>
</aya>
<aya number="166">
<translation><![CDATA[Nuko ubwo bangaga kureka ibyo bari barabujijwe, twarababwiye tuti “Nimube inkende musuzuguritse!”]]></translation>
<footnotes></footnotes>
</aya>
<aya number="167">
<translation><![CDATA[Unibuke ubwo Nyagasani wawe yatangazaga ku mugaragaro ko rwose azakomeza koherereza (ibyigomeke by’Abayahudi) ababahanisha ibihano bibi kuzageza ku munsi w’imperuka. Mu by’ukuri Nyagasani wawe ni Ubanguka mu guhana, kandi rwose ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="168">
<translation><![CDATA[Twanabaciyemo amatsinda atandukanye ku isi: muri bo hari abatunganye, hakabamo n’abatameze batyo. Twanabagerageresheje ibyiza n’ibibi kugira ngo babe bagaruka (bakubaha Allah).]]></translation>
<footnotes></footnotes>
</aya>
<aya number="169">
<translation><![CDATA[Nuko nyuma yabo haza abantu (babi) bazungura igitabo, ariko bihitiramo ibyiza byo (mu buzima bugufi bwo ku isi), bavuga bati “Tuzababarirwa ibyaha byose.” Bakongera kugerwaho n’ibindi (byo muri ubwo buzima) byaziririjwe nka byo (bakongera) bakabikora. Ese ntibahawe isezerano ryo (gukurikiza ibiri) mu gitabo ry’uko batazigera bagira icyo bavuga kuri Allah kitari ukuri? Nyamara bari bazi neza ibigikubiyemo. Kandi ubuturo bwo mu buzima bw’imperuka ni bwo bwiza kuri ba bandi batinya Allah. Ese nta bwenge mugira?]]></translation>
<footnotes></footnotes>
</aya>
<aya number="170">
<translation><![CDATA[Naho ba bandi bashikamye ku gitabo bakanahozaho iswala.[1] Mu by’ukuri ntituburizamo ibihembo by’abakora ibyiza.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="171">
<translation><![CDATA[Unibuke (yewe Muhamadi) ubwo twazamuraga umusozi hejuru yabo (Abayisiraheli) ukamera nk’igicucu, nuko bakabona ko ugiye kubagwaho. (Twarababwiye tuti) “Ngaho nimwakire ibyo twabahaye (muri Tawurati) mubikomeze, kandi muzirikane ibirimo kugira ngo mubashe gutinya Allah.”]]></translation>
<footnotes></footnotes>
</aya>
<aya number="172">
<translation><![CDATA[Unibuke ubwo Nyagasani wawe yazanaga (roho zose za) bene Adamu n’iz’urubyaro ruzaturuka mu migongo yabo, maze akazihuriza hamwe akazibwira agira ati “Ese si njye Nyagasani wanyu? Bakavuga bati “Ni byo, turahamya ko uri Nyagasani wacu.” (Allah aravuga ati: “ibi mbikoze) kugira ngo ku munsi w’imperuka mutazavuga muti “Mu by’ukuri ibi ntitwabimenye.”[1]]]></translation>
<footnotes><![CDATA[[1] Uyu murongo ugaragaza ko kuba Allah yarahurije hamwe roho za bene Adamu bose akazibwira, ari yo nkomoko yo kuba umuntu wese avuka azi Imana kabone n’ubwo ntaho yaba yarabyigishijwe.]]></footnotes>
</aya>
<aya number="173">
<translation><![CDATA[Cyangwa ngo muvuge muti “Mu by’ukuri abakurambere bacu babangikanyije (Allah) mbere yacu kandi twabakomotseho. None se uratworeka kubera ibyo abangizi bakoze?”]]></translation>
<footnotes></footnotes>
</aya>
<aya number="174">
<translation><![CDATA[Uko ni ko dusobanura amagambo (yacu), kugira ngo bisubireho (bareke kubangikanya Allah).]]></translation>
<footnotes></footnotes>
</aya>
<aya number="175">
<translation><![CDATA[Unabagezeho (yewe Muhamadi) inkuru y’umwe (mu bayisiraheli) twahaye ibimenyetso byacu (ubumenyi) maze akabyisohoramo (akabihakana), nuko Shitani ikamukurikira (ikamuyobya), bityo aba abaye mu bayobye.]]></translation>
<footnotes></footnotes>
</aya>
<aya number="176">
<translation><![CDATA[Iyo tuza kubishaka twari kumuzamura mu nzego kubera ibimenyetso twamuhaye (ubumenyi). Ariko yatwawe n’iby’isi maze akurikira irari rye. Urugero rwe ni nk’urw’imbwa: iyo uyirukankije irahagira, wayireka igakomeza kwahagira. Urwo ni rwo rugero rw’abantu bahinyuye ibimenyetso byacu. Ngaho babarire inkuru (z’ababayeho mbere) kugira ngo babe batekereza.]]></translation>
<footnotes></footnotes>
</aya>
<aya number="177">
<translation><![CDATA[Mbega urugero rubi rw’abantu bahinyuraga amagambo yacu, kandi bakabikora bihemukira!]]></translation>
<footnotes></footnotes>
</aya>
<aya number="178">
<translation><![CDATA[Uwo Allah yashoboje kuyoboka ni we wayobotse nyabyo, n’uwo yarekeye mu buyobe (kubera gukurikira irari ry’umutima we) abo ni bo banyagihombo.]]></translation>
<footnotes></footnotes>
</aya>
<aya number="179">
<translation><![CDATA[Mu by’ukuri umuriro wa Jahanamu twawuremeye abenshi mu majini n’abantu; bafite imitima ariko ntibatekereza, banafite amaso ariko ntibabona, banafite amatwi ariko ntibumva. Abo bameze nk’inyamaswa, ahubwo bo bari munsi yazo. Abo ni bo ndindagizi nyazo.]]></translation>
<footnotes></footnotes>
</aya>
<aya number="180">
<translation><![CDATA[Kandi Allah afite amazina meza, bityo mujye muyifashisha mumusaba, kandi munitandukanye na ba bandi bakerensa (bubahuka ubutagatifu bw’) amazina ye.[1] Bazahanirwa ibyo bakoraga.]]></translation>
<footnotes><![CDATA[[1] Abahakanyi bajyaga bagereranya amazina ya Allah n’ay’ibigirwamana byabo; izina ry’ikigirwamana Lata barigereranyaga n’izina ry’Imana Allah; Uza bakarigereranya n’izina rya Allah Al Aziz; Manata bakarigereranya n’izina rya Allah Al Mananu.]]></footnotes>
</aya>
<aya number="181">
<translation><![CDATA[No mu bo twaremye, harimo itsinda riyobora (abandi) rikoresheje ukuri, rikanagukoresha mu butabera.]]></translation>
<footnotes></footnotes>
</aya>
<aya number="182">
<translation><![CDATA[Na ba bandi bahinyuye amagambo yacu, tuzabajyana buhoro buhoro tubahane mu buryo batazi.]]></translation>
<footnotes></footnotes>
</aya>
<aya number="183">
<translation><![CDATA[Nzanabaha igihe (bibwire ko batazahanwa); mu by’ukuri imigambi yanjye irakomeye.]]></translation>
<footnotes></footnotes>
</aya>
<aya number="184">
<translation><![CDATA[Ese ntibatekereza? Mugenzi wabo (Muhamadi) si umusazi, ahubwo ni umuburizi ugaragara.]]></translation>
<footnotes></footnotes>
</aya>
<aya number="185">
<translation><![CDATA[Ese ntibitegereza ubwami bw’ibirere n’isi, n’ibyo Allah yaremye, ndetse n’uko bishoboka ko iherezo ry’ubuzima bwabo ryegereje? None se ni ayahe magambo (aburira) bakwemera nyuma y’aya (Qur’an)?]]></translation>
<footnotes></footnotes>
</aya>
<aya number="186">
<translation><![CDATA[Uwo Allah yarekeye mu buyobe (kubera gukurikira irari ry’umutima we) ntawamuyobora; anabarekera mu buhakanyi bwabo barindagira.]]></translation>
<footnotes></footnotes>
</aya>
<aya number="187">
<translation><![CDATA[Barakubaza (yewe Muhamadi) ku byerekeye igihe imperuka izabera. Vuga uti “Mu by’ukuri ubumenyi bwayo bwihariwe na Nyagasani wanjye. Nta wundi wayigaragaza ku gihe cyayo uretse We. Ibyayo biraremereye mu birere no ku isi. Ntizabageraho itabatunguye. Barakubaza nk’aho uyifiteho ubumenyi. Vuga uti “Mu by’ukuri ubumenyi bwayo bwihariwe na Allah, nyamara abenshi mu bantu ntibabizi.”]]></translation>
<footnotes></footnotes>
</aya>
<aya number="188">
<translation><![CDATA[Vuga (yewe Muhamadi) uti “Ku bwanjye, nta bushobozi mfite bwo kugira icyiza nakwimarira cyangwa ikibi nakwikiza usibye icyo Allah ashaka. Iyo nza kumenya ibyihishe, nari kwigwizaho ibyiza byinshi kandi nta n’ikibi cyari kungeraho. Nta cyo ndi cyo uretse kuba umuburizi n’ugeza inkuru nziza ku bantu bemera.”]]></translation>
<footnotes></footnotes>
</aya>
<aya number="189">
<translation><![CDATA[Ni We wabaremye abakomoye ku muntu umwe (Adamu), nuko amuremera umugore we [Hawa (Eva)] amumukomoyemo kugira ngo amuboneho ituze. Iyo umwe (mu rubyaro rwa Adamu) abonanye n’umugore we, asama inda abasha kugendana bimworoheye. Iyo amaze gukurirwa, basaba Allah Nyagasani wabo bagira bati “Nuramuka uduhaye umwana utunganye, rwose tuzaba mu bashimira.”]]></translation>
<footnotes></footnotes>
</aya>
<aya number="190">
<translation><![CDATA[Ariko (Allah) yamara kubaha umwana utunganye, bagatangira kumubangikanya n’ibyo yabahaye. Allah arenze kure cyane ibyo bamubangikanya.]]></translation>
<footnotes></footnotes>
</aya>
<aya number="191">
<translation><![CDATA[Ese babangikanya (Allah) n’ibitagira icyo birema, kandi na byo ubwabyo byararemwe?]]></translation>
<footnotes></footnotes>
</aya>
<aya number="192">
<translation><![CDATA[Ntibinashobora kubatabara kandi na byo ubwabyo ntibyakwitabara.]]></translation>
<footnotes></footnotes>
</aya>
<aya number="193">
<translation><![CDATA[N’iyo mwabihamagarira kuyoboka, ntibishobora kubakurikira (kuko nta bwenge bifite). Mwabihamagara cyangwa mukicecekera, byose ni kimwe kuri mwe.]]></translation>
<footnotes></footnotes>
</aya>
<aya number="194">
<translation><![CDATA[Mu by’ukuri ibyo musenga bitari Allah ni abagaragu nkamwe. Ngaho nimubisabe maze bibasubize, niba koko muri abanyakuri.]]></translation>
<footnotes></footnotes>
</aya>
<aya number="195">
<translation><![CDATA[Ese bifite amaguru bigendesha cyangwa amaboko bikoresha cyangwa amaso bibonesha cyangwa amatwi byumvisha? Vuga (yewe Muhamadi) uti “Nimuhamagare ibigirwamana byanyu maze muncurire imigambi mibisha, kandi ntimundindirize!”]]></translation>
<footnotes></footnotes>
</aya>
<aya number="196">
<translation><![CDATA[“Mu by’ukuri umurinzi wanjye ni Allah, wahishuye igitabo (Qur’an). Ni na We urinda abakora ibitunganye.”]]></translation>
<footnotes></footnotes>
</aya>
<aya number="197">
<translation><![CDATA[“N’ibyo musenga bitari We ntibishobora kubatabara, ndetse nta n’ubwo byakwitabara ubwabyo.”]]></translation>
<footnotes></footnotes>
</aya>
<aya number="198">
<translation><![CDATA[N’iyo mwabihamagarira kuyoboka ntibyakumva, ndetse unabona bikureba ariko ntibibona.]]></translation>
<footnotes></footnotes>
</aya>
<aya number="199">
<translation><![CDATA[Jya ubabarira, unabwirize (abantu) gukora ibyiza, kandi ujye wirengagiza injiji (ntukaziture inabi).]]></translation>
<footnotes></footnotes>
</aya>
<aya number="200">
<translation><![CDATA[Kandi Shitani nakoshya gukora ikibi, ujye wiragiza Allah kuko mu by’ukuri ari Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="201">
<translation><![CDATA[Mu by’ukuri ba bandi batinya Allah, iyo igishuko cya shitani kibagezeho, bibuka (Allah) maze bakaba maso (bakitandunya n’ibyaha).]]></translation>
<footnotes></footnotes>
</aya>
<aya number="202">
<translation><![CDATA[Naho bagenzi bazo (inkozi z’ibibi mu bantu), (za shitani zo mu majini) zibagumisha mu buyobe maze ntibabuvemo.]]></translation>
<footnotes></footnotes>
</aya>
<aya number="203">
<translation><![CDATA[N’iyo utabazaniye igitangaza, baravuga bati “Kuki utacyihimbira?” Vuga uti “Mu by’ukuri nkurikira ibyo mpishurirwa biturutse kwa Nyagasani wanjye.” Iyi (Qur’an) ni ikimenyetso kigaragara giturutse kwa Nyagasani wanyu, ikaba umuyoboro n’impuhwe ku bantu bemera.]]></translation>
<footnotes></footnotes>
</aya>
<aya number="204">
<translation><![CDATA[N’igihe Qur’an isomwa, mujye muyitega amatwi kandi muceceke kugira ngo mugirirwe impuhwe (na Allah).]]></translation>
<footnotes></footnotes>
</aya>
<aya number="205">
<translation><![CDATA[Unasingize Nyagasani wawe mu mutima wawe, wibombaritse kandi utinye, mu ijwi rituje nta rusaku mu mvugo, (ibyo ubikore) mu gitondo na nimugoroba, kandi ntuzabe umwe mu ndangare.]]></translation>
<footnotes></footnotes>
</aya>
<aya number="206">
<translation><![CDATA[Mu by’ukuri ba bandi bari kwa Nyagasani wawe (abamalayika) ntibajya bibona ngo bumve ko batamugaragira, ahubwo baramusingiza, bakaba ari na We (Allah) wenyine bubamira.]]></translation>
<footnotes></footnotes>
</aya>
</sura>
<sura number="8">
<aya number="1">
<translation><![CDATA[Barakubaza (yewe Muhamadi) ku byerekeye iminyago. Vuga uti “Ibyerekeye iminyago bigenwa na Allah n’Intumwa ye.” Ngaho nimugandukire Allah munakemure impaka ziri hagati yanyu, kandi mwumvire Allah n’Intumwa ye niba koko muri abemeramana.]]></translation>
<footnotes></footnotes>
</aya>
<aya number="2">
<translation><![CDATA[Mu by’ukuri abemeramana nyabo ni ba bandi iyo Allah avuzwe, imitima yabo ikangarana, banasomerwa amagambo ye akabongerera ukwemera; kandi bakiringira Nyagasani wabo (wenyine);]]></translation>
<footnotes></footnotes>
</aya>
<aya number="3">
<translation><![CDATA[Ba bandi bahozaho iswala[1] kandi bagatanga mu byo twabahaye.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="4">
<translation><![CDATA[Abo ni bo bemera nyakuri. Bazagororerwa inzego zo hejuru kwa Nyagasani wabo, bababarirwe ibyaha kandi banahabwe amafunguro meza (mu ijuru).]]></translation>
<footnotes></footnotes>
</aya>
<aya number="5">
<translation><![CDATA[(Uko Nyagasani yagutegetse kugabanya iminyago), ni na ko Nyagasani wawe yagutegetse kuva mu rugo rwawe (kugira ngo ujye kunyaga ibicuruzwa by’Abakurayishi) abiguhishuriye by’ukuri; kandi rwose hari itsinda mu bemera ritabishakaga.]]></translation>
<footnotes></footnotes>
</aya>
<aya number="6">
<translation><![CDATA[Bakugisha impaka ku kuri nyuma y’uko kugaragaye (batishimiye kujya ku rugamba), bameze nk’aho bashyiriwe urupfu kandi barureba.]]></translation>
<footnotes></footnotes>
</aya>
<aya number="7">
<translation><![CDATA[Munibuke ubwo Allah yabasezeranyaga (gutsinda) rimwe mu matsinda abiri (y’abanzi banyu; iry’ingabo cyangwa iry’abacuruzi ridafite intwaro) rikaba iryanyu, ariko mwe mwifuza ko iridafite intwaro ari ryo ryaba iryanyu. Nyamara Allah yashakaga guhamya ukuri akoresheje amagambo ye no kurimbura abahakanyi burundu.]]></translation>
<footnotes></footnotes>
</aya>
<aya number="8">
<translation><![CDATA[Kugira ngo ahamye ukuri kandi ananyomoze ikinyoma, kabone n’ubwo inkozi z’ibibi zitabyishimira.]]></translation>
<footnotes></footnotes>
</aya>
<aya number="9">
<translation><![CDATA[(Munibuke) ubwo mwitabazaga Nyagasani wanyu, nuko akabasubiza (agira ati) “Mu by’ukuri ndabatera inkunga y’abamalayika igihumbi (baza) bakurikiranye.”]]></translation>
<footnotes></footnotes>
</aya>
<aya number="10">
<translation><![CDATA[(Ibyo) nta kindi Allah yabikoreye uretse kugira ngo abagezeho inkuru nziza (y’intsinzi), binatume imitima yanyu ituza. Kandi nta handi intsinzi ituruka uretse kwa Allah. Mu by’ukuri Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="11">
<translation><![CDATA[Mwibuke ubwo yabahaga gutora agatotsi kakaba ituze rimuturutseho, akabamanurira amazi aturutse mu kirere kugira ngo ayabasukuze, abakureho ibishuko bya Shitani, ndetse no kugira ngo abakomeze imitima kandi ashikamishe ibirenge byanyu hasi (kugira ngo ntibinyerere mu mucanga).]]></translation>
<footnotes></footnotes>
</aya>
<aya number="12">
<translation><![CDATA[Zirikana ubwo Nyagasani wawe yahishuriraga abamalayika (ku rugamba rwa Badri, agira ati) “Mu by’ukuri ndi kumwe namwe, bityo mukomeze ba bandi bemeye. Ndaza gushyira ubwoba mu mitima y’abahakanye, ngaho nimuce (yemwe abemeramana) imitwe munabace imitwe y’intoki.”]]></translation>
<footnotes></footnotes>
</aya>
<aya number="13">
<translation><![CDATA[Ibyo ni ukubera ko baciye ukubiri na Allah n’Intumwa ye. Kandi uciye ukubiri na Allah n’Intumwa ye, mu by’ukuri Allah ni Nyiribihano bikaze.]]></translation>
<footnotes></footnotes>
</aya>
<aya number="14">
<translation><![CDATA[Nimusogongere ibyo (bihano); kandi rwose abahakanyi bazahanishwa ibihano by’umuriro.]]></translation>
<footnotes></footnotes>
</aya>
<aya number="15">
<translation><![CDATA[Yemwe abemeye! Nimuhurira ku rugamba na ba bandi bahakanye, ntimuzabahunge.]]></translation>
<footnotes></footnotes>
</aya>
<aya number="16">
<translation><![CDATA[N’uzaramuka abahunze icyo gihe -uretse ku bw’amayeri y’urugamba cyangwa agiye kwifatanya n’irindi tsinda (ry’abemeramana)- uwo azaba yikururiye uburakari bwa Allah, ndetse n’ubuturo bwe ni umuriro wa Jahanama kandi ni ryo herezo ribi.]]></translation>
<footnotes></footnotes>
</aya>
<aya number="17">
<translation><![CDATA[Ntabwo ari mwe mwabishe, ahubwo bishwe na Allah (we washoboje abemeramana gutsinda abanzi babo kandi barabarushaga ubushobozi). Nta n’ubwo ari wowe (Muhamadi) wateye (umucanga watumye ingabo z’abanzi zitokorwa) ubwo wawuteraga, ahubwo Allah ni we wawuteye (awukwiza mu maso yabo); kugira ngo agerageze abemeramana akoresheje ikigeragezo cyiza kimuturutseho (intsinzi). Mu by’ukuri Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="18">
<translation><![CDATA[Uko ni ko Allah acubya imigambi y’abahakanyi.]]></translation>
<footnotes></footnotes>
</aya>
<aya number="19">
<translation><![CDATA[(Yemwe bahakanyi!) Niba musaba ko Allah amanurira ibihano inkozi z’ibibi, rwose byamaze kubageraho! Kandi nimurekera aho (ibikorwa by’ubuhakanyi n’ubushotoranyi), ibyo ni byo byiza kuri mwe. Nimunasubira, tuzongera (tubatsinde). Kandi agatsiko kanyu nta cyo kazabamarira kabone n’ubwo kaba kagizwe n’ingabo nyinshi. Kandi mu by’ukuri Allah ari kumwe n’abemeramana.]]></translation>
<footnotes></footnotes>
</aya>
<aya number="20">
<translation><![CDATA[Yemwe abemeye! Nimwumvire Allah n’Intumwa ye, ntimuzanamutere umugongo kandi mwumva (ibyo musomerwa).]]></translation>
<footnotes></footnotes>
</aya>
<aya number="21">
<translation><![CDATA[Kandi ntimukamere nka ba bandi bavuze bati “Twarumvise”, nyamara batumva.]]></translation>
<footnotes></footnotes>
</aya>
<aya number="22">
<translation><![CDATA[Mu by’ukuri ibiremwa bibi imbere ya Allah ni ibipfamatwi (abanze kumva ukuri) bakaba n’ibiragi (indimi zabo zanze kwatura ukwemera); ba bandi badatekereza.]]></translation>
<footnotes></footnotes>
</aya>
<aya number="23">
<translation><![CDATA[N’iyo Allah aza kubabonamo icyiza, yari kubashoboza kumva (ukuri). Kandi n’iyo aza kubashoboza kumva, rwose bari gutera umugongo bakitarura.]]></translation>
<footnotes></footnotes>
</aya>
<aya number="24">
<translation><![CDATA[Yemwe abemeye! Nimwumvire Allah n’Intumwa (Muhamadi) igihe babahamagariye ibibaha ubuzima nyabwo (ubuzima bwo mu ijuru). Kandi mumenye ko Allah ajya hagati y’umuntu n’umutima we (agakumira icyo urarikiye), ndetse ko mu by’ukuri, iwe ari ho muzakoranyirizwa.]]></translation>
<footnotes></footnotes>
</aya>
<aya number="25">
<translation><![CDATA[Kandi mujye mutinya ibigeragezo byo ku isi, kuko bitibasira inkozi z’ibibi muri mwe gusa. Munamenye ko Allah ari Nyiribihano bikaze.]]></translation>
<footnotes></footnotes>
</aya>
<aya number="26">
<translation><![CDATA[Munibuke ubwo mwari bake b’abanyantege nke mu gihugu (cya Maka), mutinya ko abantu (b’abahakanyi) babashimuta, maze (Allah) akabaha ubuhungiro (i Madina), akabashyigikiza inkunga ye ndetse akanabaha amafunguro meza kugira ngo mubashe gushimira.]]></translation>
<footnotes></footnotes>
</aya>
<aya number="27">
<translation><![CDATA[Yemwe abemeye! Ntimugahemukire Allah n’Intumwa (Muhamadi), ndetse ntimukanahemuke mucunga nabi ibyo mwaragijwe kandi mubizi (ko ari icyaha).]]></translation>
<footnotes></footnotes>
</aya>
<aya number="28">
<translation><![CDATA[Munamenye ko imitungo yanyu n’urubyaro rwanyu ari ibigeragezo, kandi ko mu by’ukuri kwa Allah hari ibihembo bihambaye.]]></translation>
<footnotes></footnotes>
</aya>
<aya number="29">
<translation><![CDATA[Yemwe abemeye! Nimutinya Allah, azabashoboza gutandukanya ikibi n’icyiza, abahanagureho ibyaha byanyu ndetse anabababarire. Kandi Allah ni Nyiringabire zihambaye.]]></translation>
<footnotes></footnotes>
</aya>
<aya number="30">
<translation><![CDATA[Unibuke (yewe Muhamadi) ubwo abahakanye bagucuriraga imigambi yo kugira ngo bakugire imbohe, cyangwa ngo bakwice, cyangwa ngo bakumeneshe. Bacuraga imigambi Allah agacura indi (myiza yo kuburizamo iya bo); kandi Allah ni we Uhebuje mu kuburizamo imigambi mibisha.]]></translation>
<footnotes></footnotes>
</aya>
<aya number="31">
<translation><![CDATA[N’iyo basomewe amagambo yacu (Qur’an) baravuga bati “Erega twarayumvise”; n’iyo dushaka twari kuvuga ameze nka yo. Ibi nta cyo biri cyo usibye kuba ari inkuru z’abo hambere.”]]></translation>
<footnotes></footnotes>
</aya>
<aya number="32">
<translation><![CDATA[Unibuke (yewe Muhamadi) ubwo bavugaga bati “Mana Nyagasani! Niba koko iyi (Qur’an) ari ukuri kuguturutseho, ngaho tugusheho imvura y’amabuye iturutse mu kirere, cyangwa utuzanire ibihano bibabaza."]]></translation>
<footnotes></footnotes>
</aya>
<aya number="33">
<translation><![CDATA[Kandi Allah ntiyari kubahana mu gihe (wowe Muhamadi) ukibarimo, ndetse nta n’ubwo Allah yari kubahana mu gihe basaba imbabazi.]]></translation>
<footnotes></footnotes>
</aya>
<aya number="34">
<translation><![CDATA[None se ni iki cyatuma Allah atabahana kandi bakumira (abantu) kugana umusigiti mutagatifu (Al Ka’abat), ndetse ntibabe n’abarinzi bawo? Nta bandi baba abarinzi bawo usibye abagandukira Allah, nyamara abenshi muri bo ntibabizi.]]></translation>
<footnotes></footnotes>
</aya>
<aya number="35">
<translation><![CDATA[Kandi iswala[1] yabo ku musigiti mutagatifu (Al Ka’abat) yari ukuvugiriza no gukoma amashyi gusa (bagamije kubuza amahoro Intumwa Muhamadi). Ngaho nimwumve ububabare bw’ibihano kubera ibyo mwahakanaga.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="36">
<translation><![CDATA[Mu by’ukuri ba bandi bahakanye batanga imitungo yabo kugira ngo bakumire (abantu) kugana inzira ya Allah. Bazanakomeza bayitange ariko iherezo bizabatera agahinda, maze batsindwe. Rwose abahakanye bazakoranyirizwa mu muriro wa Jahanamu;]]></translation>
<footnotes></footnotes>
</aya>
<aya number="37">
<translation><![CDATA[Kugira ngo Allah atandukanye ababi n’abeza, agereke ababi ku bandi, maze abarundanye bose nuko abashyire mu muriro wa Jahanamu. Abo ni bo banyagihombo.]]></translation>
<footnotes></footnotes>
</aya>
<aya number="38">
<translation><![CDATA[Bwira abahakanye ko nibaramuka baretse (ubuhakanyi), bazababarirwa ibyahise. Ariko nibasubira (mu buhakanyi) mu by’ukuri (bazahanwa) nk’uko byagendekeye abababanjirije.]]></translation>
<footnotes></footnotes>
</aya>
<aya number="39">
<translation><![CDATA[Munabarwanye kugeza ubwo ubuhakanyi burangiye, maze ugusengwa kose guharirwe Allah (wenyine). Ariko nibarekera aho (kubangikanya Allah), mu by’ukuri Allah ni Ubona bihebuje ibyo bakora.]]></translation>
<footnotes></footnotes>
</aya>
<aya number="40">
<translation><![CDATA[Nibanatera umugongo, mu by’ukuri mumenye ko Allah ari We Mugenga wanyu; Umugenga mwiza, akaba n’Umutabazi mwiza.]]></translation>
<footnotes></footnotes>
</aya>
<aya number="41">
<translation><![CDATA[Munamenye ko mu by’ukuri icyo ari cyo cyose mufashe bunyago, kimwe cya gatanu cyacyo kiba ari icya Allah, Intumwa, abafitanye isano rya hafi (n’Intumwa), imfubyi, abakene ndetse n'uri ku rugendo (afite ibibazo); niba koko mwaremeye Allah n'ibyo twahishuriye umugaragu wacu (Muhamadi) ku munsi ukuri kwatandukanye n’ikinyoma, umunsi amatsinda abiri yasakiranaga (ku rugamba rwa Badri). Kandi Allah ni Ushobora byose.]]></translation>
<footnotes></footnotes>
</aya>
<aya number="42">
<translation><![CDATA[Munibuke ubwo mwe (ingabo z’Abayisilamu) mwari ku nkengero zo hakuno y'ikibaya (cya Madina), na bo bari ku nkengero zo hakurya y'ikibaya, ndetse n’itsinda ry’abacuruzi baherekeje ibicuruzwa byabo riri munsi yanyu (ryerekeza ku Nyanja Itukura). N’iyo muza gusezerana (kuhahurira), rwose ntimwari kumvikana ku byo mwasezeranye (kubera ubwinshi bw’ingabo z’umwanzi), ariko (mwahuye mutabisezeranye), kugira ngo Allah asohoze ibyagombaga kuba, no kugira ngo abagombaga korama borame bamaze gusobanukirwa (ko gutsindwa kwabo byagenwe na Allah), ndetse n'abarokoka barokoke bamaze gusobanukirwa (ko Allah ashoboye byose). Kandi mu by'ukuri, Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="43">
<translation><![CDATA[Unibuke ubwo Allah yakwerekaga mu nzozi ko (ingabo z’abahakanyi) ari nke; ariko iyo aza kuzikwereka ari nyinshi, rwose mwari gucika intege kandi mwari no kubijyaho impaka (mwibaza niba byari ngombwa kurwana nazo). Ariko Allah yarabarinze. Mu by'ukuri, ni We Mumenyi uhebuje w'ibiri mu bituza (by’abantu).]]></translation>
<footnotes></footnotes>
</aya>
<aya number="44">
<translation><![CDATA[Munibuke ubwo mwasakiranaga (n’ingabo z’abahakanyi), (Allah) akazibereka mu maso yanyu ari nke, namwe akabagira bake mu maso yabo, kugira ngo Allah asohoze ibyagombaga kuba; kandi kwa Allah ni ho ibintu byose bizasubizwa.]]></translation>
<footnotes></footnotes>
</aya>
<aya number="45">
<translation><![CDATA[Yemwe abemeye! Nimusakirana n'agatsiko (k’umwanzi) mujye mushikama, munasingize Allah kenshi kugira ngo mube mwagera ku ntsinzi.]]></translation>
<footnotes></footnotes>
</aya>
<aya number="46">
<translation><![CDATA[Munumvire Allah n’Intumwa ye, kandi ntimugashyamirane bitazatuma mutsindwa, n'imbaraga zanyu zikayoyoka, ndetse mujye mwihangana. Mu by’ukuri Allah ari kumwe n’abihangana.]]></translation>
<footnotes></footnotes>
</aya>
<aya number="47">
<translation><![CDATA[Kandi ntimukabe nka ba bandi basohotse mu ngo zabo bafite ubwirasi banagamije kwiyereka abantu, ndetse banakumira (abantu) kugana inzira ya Allah; kandi Allah azi neza ibyo bakora.]]></translation>
<footnotes></footnotes>
</aya>
<aya number="48">
<translation><![CDATA[Munibuke ubwo Shitani yakundishaga (abahakanyi) ibikorwa byabo akababwira ati “Uyu munsi ntawe ubatsinda kandi rwose ndi kumwe namwe.” Nuko ubwo amatsinda yombi yasakiranaga, (Shitani) yarahunze aravuga ati “Mu by'ukuri nitandukanyije namwe, njye ndabona ibyo mutabona, rwose ndatinya Allah. Kandi Allah ni Nyiribihano bikaze.”]]></translation>
<footnotes></footnotes>
</aya>
<aya number="49">
<translation><![CDATA[Mwibuke ubwo indyarya na ba bandi bafite uburwayi mu mitima yabo (Ubuhakanyi, Uburyarya,...) bavugaga bati “Aba (Abayisilamu) bashutswe n'idini ryabo (baza guhangana natwe).” Nyamara uwiringira Allah, mu by'ukuri, Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="50">
<translation><![CDATA[N’iyo uza kubona (yewe Muhamadi) uko Abamalayika bakuragamo roho za ba bandi bahakanye; babakubita mu buranga bwabo no mu migongo yabo, (banababwira bati) “Ngaho nimwumve ububabare bw’ibihano by’umuriro.”]]></translation>
<footnotes></footnotes>
</aya>
<aya number="51">
<translation><![CDATA[Ibyo (bihano) ni ingaruka z’ibyo mwikoreye ubwanyu. Mu by’ukuri Allah ntabwo ahuguza abagaragu (be).]]></translation>
<footnotes></footnotes>
</aya>
<aya number="52">
<translation><![CDATA[Ibyo ni kimwe nk’ibyabaye ku bantu ba Farawo, na ba bandi babayeho mbere yabo, bahakanye ibimenyetso bya Allah, nuko Allah abahanira ibyaha byabo. Mu by'ukuri, Allah ni Umunyembaraga, Nyiribihano bikaze.]]></translation>
<footnotes></footnotes>
</aya>
<aya number="53">
<translation><![CDATA[Ibyo ni ukubera ko Allah atakwambura abantu inema yabahundagajeho keretse bo ubwabo bahindutse (bakaba babi). Kandi mu by’ukuri Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="54">
<translation><![CDATA[Ibyo (bihano) ni kimwe nk’ibyabaye ku bantu ba Farawo, na ba bandi babayeho mbere yabo. Bahinyuye ibimenyetso bya Nyagasani wabo, nuko turaboreka kubera ibyaha byabo, tunaroha abantu ba Farawo, kandi bose bari abahemu.]]></translation>
<footnotes></footnotes>
</aya>
<aya number="55">
<translation><![CDATA[Mu by’ukuri inyamaswa mbi kurusha izindi imbere ya Allah ni babandi bahakanye (mbere) bakaba batanemera (ubu).]]></translation>
<footnotes></footnotes>
</aya>
<aya number="56">
<translation><![CDATA[Ni ba bandi (Abayahudi) mwagiranye amasezerano, ariko buri gihe bakayarengaho, kandi ntibatinya (Allah).]]></translation>
<footnotes></footnotes>
</aya>
<aya number="57">
<translation><![CDATA[Bityo nubatsinda ku rugamba, ujye ubahana wihanukiriye kugira ngo uhabure, ukange ababari inyuma, kugira ngo bibabere isomo.]]></translation>
<footnotes></footnotes>
</aya>
<aya number="58">
<translation><![CDATA[Kandi nutinya (yewe Muhamadi) ubuhemu bw’abantu (mwagiranye amasezerano), ujye usesa amasezerano yabo mu mucyo (kugira ngo buri ruhande rumenye ko nta masezerano rugifitanye n’urundi). Mu by’ukuri Allah ntakunda abahemu.]]></translation>
<footnotes></footnotes>
</aya>
<aya number="59">
<translation><![CDATA[Kandi rwose ba bandi bahakanye ntibibwire ko bacitse (ibihano). Mu by'ukuri, ntibazananira (Allah).]]></translation>
<footnotes></footnotes>
</aya>
<aya number="60">
<translation><![CDATA[Kandi mubitegure n’imbaraga zanyu zose n’amafarasi yambariye intambara, kugira ngo bitere ubwoba abanzi ba Allah ndetse n’abanzi banyu n’abandi mutazi ariko bazwi na Allah. Kandi icyo mutanze cyose mu nzira ya Allah, mukigororerwa cyuzuye ndetse ntimuzahuguzwa.]]></translation>
<footnotes></footnotes>
</aya>
<aya number="61">
<translation><![CDATA[Ariko nibahitamo inzira y’amahoro, na we uzayigane kandi wiringire Allah. Mu by’ukuri ni We Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="62">
<translation><![CDATA[Kandi nibashaka kukuryarya, mu by’ukuri, Allah araguhagije. Ni We waguteye inkunga y’ubutabazi bwe n’iy’abemeramana.]]></translation>
<footnotes></footnotes>
</aya>
<aya number="63">
<translation><![CDATA[(Allah) yanahuje imitima yabo (nyuma y’uko bari batatanye). N’iyo wari gutanga ibiri mu isi byose, ntiwari gushobora guhuza imitima yabo (abemeramana). Ariko Allah yarayihuje. Mu by’ukuri We ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="64">
<translation><![CDATA[Yewe Muhanuzi (Muhamadi)! Allah n’abemeramana bagukurikiye baraguhagije.]]></translation>
<footnotes></footnotes>
</aya>
<aya number="65">
<translation><![CDATA[Yewe Muhanuzi (Muhamadi)! Shishikariza abemeramana kwitabira urugamba. Muri mwe, nihabamo makumyabiri bihangana, bazatsinda magana abiri. Kandi nihabamo ijana, bazatsinda igihumbi muri ba bandi bahakanye, kubera ko ari abantu badasobanukiwe.]]></translation>
<footnotes></footnotes>
</aya>
<aya number="66">
<translation><![CDATA[Ubu noneho Allah araborohereje, kandi azi ko mwifitemo intege nke. Bityo muri mwe nihabamo ijana bihangana, bazatsinda magana abiri. Kandi nihabamo igihumbi bazatsinda ibihumbi bibiri ku bushake bwa Allah. Rwose Allah ari kumwe n'abihangana.]]></translation>
<footnotes></footnotes>
</aya>
<aya number="67">
<translation><![CDATA[Ntibikwiye ko umuhanuzi yagira imfungwa z’intambara, keretse amaze kwizera ko yatsinze urugamba. Murashaka indonke z’isi (muhabwa incungu kuri izo mfungwa zo ku rugamba rw’ i Bad’ri), kandi Allah ashaka (ko mubona ingororano) z’imperuka. Rwose, Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="68">
<translation><![CDATA[Iyo bitaza kuba itegeko rya Allah ryabanje (ribemerera iminyago no kugira imfungwa z’intambara), mwari kugerwaho n’ibihano bihambaye kubera ibyo mwakiriye (incungu).]]></translation>
<footnotes></footnotes>
</aya>
<aya number="69">
<translation><![CDATA[Ngaho nimurye mu minyago mwafashe, iziruwe kandi myiza. Munatinye Allah; mu by'ukuri, Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="70">
<translation><![CDATA[Yewe Muhanuzi (Muhamadi)! Bwira imfungwa z’intambara ziri mu maboko yanyu uti “Niba Allah azi ko hari icyiza kiri mu mitima yanyu, azabaha ibyiza biruta ibyo mwanyazwe, anabababarire ibyaha byanyu. Rwose, Allah ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="71">
<translation><![CDATA[Ariko nibashaka kuguhemukira (nyuma yo kubarekura), rwose (ntuzacike intege) kuko na mbere bahemukiye Allah (bakurwanya) maze aguha imbaraga zo kubatsinda. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="72">
<translation><![CDATA[Mu by'ukuri ba bandi bemeye bakanimuka (bimukira i Madina), bagaharanira inzira ya Allah bakoresheje imitungo yabo n’imbaraga zabo, ndetse na ba bandi babakiriye bakanabarwanaho; abo (abimukira n’ababakiriye) ni inshuti hagati yabo. Naho ba bandi bemeye ariko ntibimuke, si ngombwa kubagira inshuti kugeza bimutse. Ariko kandi nibabitabaza ku mpamvu z’idini, mujye mubatabara, keretse (mu gihe abo barwana na bo) ari abantu mufitanye amasezerano (yo kudaterana). Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="73">
<translation><![CDATA[Na ba bandi bahakanye ni inshuti hagati yabo. Nimutabigenza mutyo (ngo namwe mukundane), hazaba ingorane n'ubwangizi bukomeye ku isi.]]></translation>
<footnotes></footnotes>
</aya>
<aya number="74">
<translation><![CDATA[Naho ba bandi bemeye bakanimukira (i Madina), bagaharanira inzira ya Allah, ndetse na ba bandi babakiriye bakanabarwanaho; abo ni bo bemera by’ukuri. Bazababarirwa ibyaha banahabwe amafunguro meza.]]></translation>
<footnotes></footnotes>
</aya>
<aya number="75">
<translation><![CDATA[Na ba bandi baje kwemera nyuma, nuko bakanimuka (bimukira i Madina), bakanifatanya namwe mu guharanira inzira ya Allah, abo bari muri mwe. Ariko abafitanye amasano, bamwe bafite uburenganzira busumba ubw’abandi (mu izungura) rishingiye ku mategeko ya Allah. Mu by’ukuri Allah ni Umumenyi wa byose.[1]]]></translation>
<footnotes><![CDATA[[1] -Ubwo Abayisilamu bimukiraga i Madina, Intumwa Muhamadi yunze ubuvandimwe hagati y’abimukira bari baturutse i Maka n’abasangwa b’i Madina, kugeza n’aho bazunguranaga. Ariko ubwo uyu murongo wahishurwaga wakuyeho iryo zungura ushimangira ko izungura rishingira ku isano gusa, nk‘uko bishimangirwa n’indi mirongo yo muri Qur’an, Surat A-Nisai.]]></footnotes>
</aya>
</sura>
<sura number="9">
<aya number="1">
<translation><![CDATA[(Iri ni itangazo) risesa amasezerano riturutse kwa Allah n’Intumwa ye, rigenewe ba bangikanyamana mwagiranye amasezerano (bakayarengaho).]]></translation>
<footnotes></footnotes>
</aya>
<aya number="2">
<translation><![CDATA[Ngaho (yemwe babangikanyamana) nimwidegembye ku isi mu gihe cy’amezi ane, ariko mumenye ko ntaho muzacikira (ibihano bya) Allah, kandi ko mu by’ukuri Allah azasuzuguza abahakanyi.]]></translation>
<footnotes></footnotes>
</aya>
<aya number="3">
<translation><![CDATA[Ni n’itangazo riturutse kwa Allah n'Intumwa ye rigenewe abantu bose ku munsi w’Umutambagiro Mukuru (umunsi wa cumi w’ukwezi kwa Dhul Hija), ko Allah n'Intumwa ye bitandukanyije n’ababangikanyamana. Bityo nimwicuza bizaba ari byo byiza kuri mwe, ariko nimutera umugongo, ubwo mumenye ko ntaho muzacikira (ibihano bya) Allah. Unageze kuri ba bandi bahakanye inkuru y’ibihano bibabaza.]]></translation>
<footnotes></footnotes>
</aya>
<aya number="4">
<translation><![CDATA[Uretse ba babangikanyamana mwagiranye amasezerano ntibagire icyo bayicaho, cyangwa ngo bagire uwo batera ingabo mu bitugu mu babarwanya. Nimwubahirize amasezerano yabo (mwagiranye) kugeza igihe mwumvikanye. Mu by’ukuri Allah akunda abamutinya.]]></translation>
<footnotes></footnotes>
</aya>
<aya number="5">
<translation><![CDATA[Ariko amezi matagatifu[1] narangira, mujye mwica ababangikanyamana (barenze ku masezerano mwagiranye bakanifatanya n’umwanzi wanyu) aho muzajya mubasanga hose.[2] Muzajye mubacakira, mubagote munabubikire muri buri bwubikiro. Ariko nibicuza (bakareka kubangikanya Imana) bagatuganya iswala, bakanatanga amaturo, muzajye mubareka. Mu by’ukuri Allah ni Ubabarira ibyaha, Nyirimpuhwe.]]></translation>
<footnotes><![CDATA[[1] Amezi matagatifu avugwa muri uyu murongo ni amezi ane akurikira: Muharam (ukwa mbere), Radjab (ukwa karindwi), Dhul Qa’adat (ukwa cumi na kumwe) na Dhul Hijat (ukwa cumi n’abiri) y’ikirangaminsi cya Kiyisilamu gishingiye ku mboneko z’ukwezi. 
[2] Uyu murongo uravuga ibirebana n’urugamba rwo kurwanya ababangikanyamana bari i Maka bari baragiranye amasezerano y’amahoro n’Intumwa Muhamadi (Imana imuhe amahoro n’imigisha), ariko baje kuyarengaho bakomeza ibikorwa by’ihohotera n’ubugizi bwa nabi bakoreraga abemeramana. Aha hakaba ari naho Imana yahereye itegeka abemeramana guha abo babangikanyamana igihe cy’amezi ane ngo babe bahagaritse ibyo bikorwa, icyo gihe cyarangira bakibikomeje abemeramana bakabarwanya.]]></footnotes>
</aya>
<aya number="6">
<translation><![CDATA[No mu babangikanyamana nihagira ugusaba (yewe Muhamadi) ubuhungiro, ujye ubumuha kugira ngo yumve amagambo ya Allah (Qur’an). Hanyuma umuherekeze umugeze aho ari bubonere umutekano. Ibyo ni ukubera ko ari abantu badafite ubumenyi (ku bijyanye na Isilamu).]]></translation>
<footnotes></footnotes>
</aya>
<aya number="7">
<translation><![CDATA[Ni gute ababangikanyamana bagirana amasezerano na Allah ndetse n’Intumwa ye, batari ba bandi mwagiranye amasezerano ku Musigiti Mutagatifu (Ka’abat)? Igihe cyose bazabatunganira (bubahiriza amasezerano), namwe muzabatunganire (muyubahirize). Mu by’ukuri Allah akunda abamutinya.]]></translation>
<footnotes></footnotes>
</aya>
<aya number="8">
<translation><![CDATA[Ni gute (mwagirana amasezerano nk’ayo na bo) kandi iyo babanesheje batita ku masano cyangwa amasezerano mwagiranye? Babagusha neza mu magambo gusa, nyamara imitima yabo itabyemera, kandi abenshi muri bo ni inkozi z’ibibi.]]></translation>
<footnotes></footnotes>
</aya>
<aya number="9">
<translation><![CDATA[Baguranye amagambo ya Allah igiciro gito, banakumira (abantu kugana) inzira ye. Mu by’ukuri ibyo bakoraga ni bibi.]]></translation>
<footnotes></footnotes>
</aya>
<aya number="10">
<translation><![CDATA[(Abo babangikanyamana) ntibubahiriza isano cyangwa isezerano bafitanye n’umwemera! Kandi abo ni bo barengera (imbago za Allah).]]></translation>
<footnotes></footnotes>
</aya>
<aya number="11">
<translation><![CDATA[Nibaramuka bicujije bagahozaho iswala,[1] ndetse bakanatanga amaturo, ubwo bazaba babaye abavandimwe banyu mu idini. (Uko ni ko) dusobanura amagambo (yacu) ku bantu bafite ubumenyi.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="12">
<translation><![CDATA[Ariko nibatatira indahiro zabo nyuma y’amasezerano (mwagiranye) bakanasebya idini ryanyu, mujye murwanya abayobozi b’ubuhakanyi kugira ngo barekere aho (ibikorwa byabo bibi), kuko mu by’ukuri nta sezerano bajya bubahiriza.]]></translation>
<footnotes></footnotes>
</aya>
<aya number="13">
<translation><![CDATA[Kuki mutarwanya abantu batatiye indahiro zabo bakanashaka kumenesha Intumwa (Muhamadi), kandi ari bo babashotoye bwa mbere? Ese murabatinya? Ahubwo Allah ni We mukwiye gutinya niba koko muri abemeramana.]]></translation>
<footnotes></footnotes>
</aya>
<aya number="14">
<translation><![CDATA[Mubarwanye kugira ngo Allah abahane akoresheje amaboko yanyu, abakoze isoni ndetse namwe abahe intsinzi, kandi imitima y’abemeramana ayikize (agahinda),]]></translation>
<footnotes></footnotes>
</aya>
<aya number="15">
<translation><![CDATA[Ndetse anakure uburakari mu mitima yabo. Allah yakira ukwicuza k'uwo ashaka. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="16">
<translation><![CDATA[Ese (mwe abemeramana) mwibwira ko muzarekwa (mutyo) Allah atagaragaje abaharaniye inzira ye muri mwe, ndetse bakaba bataragize inshuti ibindi bitari Allah n’Intumwa ye ndetse n’abemeramana? Kandi Allah azi byimazeyo ibyo mukora.]]></translation>
<footnotes></footnotes>
</aya>
<aya number="17">
<translation><![CDATA[Ntibikwiye ko ababangikanyamana basura (basengera mu) misigiti ya Allah, kandi ubwabo bishinja ubuhakanyi. Abo ibikorwa byabo byabaye imfabusa, kandi bazaba mu muriro ubuziraherezo.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri abita ku misigiti ya Allah ni ba bandi bemeye Allah n'umunsi w'imperuka, bagahozaho iswala,[1] bagatanga amaturo ndetse ntibagire undi batinya utari Allah. Birashoboka ko abo bari mu bayobotse.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="19">
<translation><![CDATA[Ese (igikorwa cyo) kwicira inyota abakora umutambagiro mutagatifu (Hijat) no kwita ku Musigiti Mutagatifu (Kabat), mubigereranya n’ibikorwa n’uwemeye Allah n’umunsi w’imperuka akanaharanira inzira ya Allah? Ntibashobora kureshya imbere ya Allah! Kandi Allah ntayobora abanyamahugu.]]></translation>
<footnotes></footnotes>
</aya>
<aya number="20">
<translation><![CDATA[Ba bandi bemeye bakimukira (i Madina) ndetse bakanaharanira inzira ya Allah bakoresheje imitungo yabo na bo ubwabo, bafite urwego ruhambaye kwa Allah. Kandi abo ni bo batsinze.]]></translation>
<footnotes></footnotes>
</aya>
<aya number="21">
<translation><![CDATA[Nyagasani wabo abaha inkuru nziza yo kuzagirirwa impuhwe no kwishimirwa bimuturutseho, kandi bazagororerwa ijuru ririmo inema zihoraho,]]></translation>
<footnotes></footnotes>
</aya>
<aya number="22">
<translation><![CDATA[Bazabamo ubuziraherezo. Mu by’ukuri Allah afite ibihembo bihambaye.]]></translation>
<footnotes></footnotes>
</aya>
<aya number="23">
<translation><![CDATA[Yemwe abemeye! Ntimuzagire ababyeyi banyu n’abavandimwe banyu inshuti, igihe bahisemo ubuhakanyi baretse ukwemera. Kandi muri mwe uzabagira inshuti, azaba abaye umwe mu nkozi z’ibibi.]]></translation>
<footnotes></footnotes>
</aya>
<aya number="24">
<translation><![CDATA[Vuga (yewe Muhamadi) uti “Niba ababyeyi banyu, abana banyu, abavandimwe banyu, abo mwashakanye, imiryango yanyu, imitungo mwahashye, ibicuruzwa mutinya ko byahomba ndetse n'amazu mwishimiye ari byo mukunze cyane kurusha Allah n'Intumwa ye, ndetse no guharanira inzira ye; ngaho nimutegereze kugeza Allah azanye itegeko rye (ibihano).” Kandi Allah ntayobora abantu b’ibyigomeke.]]></translation>
<footnotes></footnotes>
</aya>
<aya number="25">
<translation><![CDATA[Rwose Allah yabatabaye ahantu henshi, ndetse n’umunsi (w’urugamba) rwa Hunayini, ubwo mwashukwaga n’ubwinshi bwanyu (mwibwira ko muri butsinde), maze ntibwagira icyo bubamarira, nuko (mugotwa n’umwanzi) isi ibabana nto n’ukuntu ari ngari, hanyuma musubira inyuma muhunga!]]></translation>
<footnotes></footnotes>
</aya>
<aya number="26">
<translation><![CDATA[Nuko Allah amanura ituze ku ntumwa ye (Muhamadi) no ku bemera, anamanura ingabo (abamalayika) mutabonaga, nuko ahana ba bandi bahakanye. Kandi icyo nicyo gihembo cy'abahakanyi.]]></translation>
<footnotes></footnotes>
</aya>
<aya number="27">
<translation><![CDATA[Nyuma y’ibyo, Allah azakira ukwicuza k’uwo ashaka. Allah ni ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="28">
<translation><![CDATA[Yemwe abemeye! Mu by’ukuri ababangikanyamana ntibasukuye, bityo ntibazegere Umusigiti Mutagatifu (ubutaka butagatifu bwa Makat) nyuma y’uyu mwaka (wa cyenda kuva Intumwa yimutse). Kandi nimuba mutinya ubukene (igihombo mwaterwa no guhagarika ubucuruzi mwakoranaga na bo), Allah azabakungahaza bivuye mu ngabire ze nabishaka. Mu by’ukuri Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="29">
<translation><![CDATA[Nimurwanye ba bandi batemera Allah n’umunsi w'imperuka, batanaziririza ibyo Allah n’Intumwa ye baziririje (bakomoka) mu bahawe Igitabo. (Munarwanye) bamwe mu bahawe igitabo batayobotse idini ry’ukuri (Isilamu), kugeza batanze Jiziyat1 ubwabo (badahagarariwe) kandi baciye bugufi.[1]]]></translation>
<footnotes><![CDATA[[1] 1 Jiziyat: Ni umusoro utangwa n’abatari Abayisilamu baba mu bihugu bya Kisilamu, kubera kurindirwa umutekano wabo n’ibyabo. Ukaba warashyizweho kugira ngo nabo bagire uruhare mu iterambere ry’igihugu barimo nk’uko n’abayisilamu bagituyemo batanga amaturo bategekwa n’idini ateza imbere igihugu.]]></footnotes>
</aya>
<aya number="30">
<translation><![CDATA[Abayahudi baravuze bati “Uzayiru (Ezira) ni umwana wa Allah”, n’Abanaswara[1] baravuga bati “Masihi (Mesiya) ni umwana wa Allah.” Ibyo ni ibyo bivugira n’iminwa yabo bigana imvugo y’abahakanye mbere. Umuvumo wa Allah ni ubabeho! Allah arakabarimbura! Ni gute bahindukizwa (bagatera umugongo ukuri)!]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="31">
<translation><![CDATA[Bafashe abamenyi babo n’abihayimana muri bo ndetse na Masihi (Mesiya) mwene Mariyamu, babagira ibigirwamana babasimbuza Allah, nyamara bari barategetswe kutagira ikindi basenga kitari Imana imwe rukumbi. Nta wundi ukwiye kugaragirwa by’ukuri uretse Yo. Ubutagatifu ni ubwayo, kandi ntaho ihuriye n’ibyo bayibangikanya nabyo.]]></translation>
<footnotes></footnotes>
</aya>
<aya number="32">
<translation><![CDATA[(Abahakanyi) bashaka kuzimya urumuri rwa Allah (Isilamu)bakoresheje iminwa yabo, ariko Allah ntazigera abyemera, ahubwo azakomeza gusakaza urumuri rwe kabone n’ubwo bitashimisha abahakanyi.]]></translation>
<footnotes></footnotes>
</aya>
<aya number="33">
<translation><![CDATA[Ni We wohereje Intumwa ye (Muhamadi) izanye umuyoboro (Qur’an) n'idini by'ukuri, kugira ngo arirutishe andi madini yose, kabone n’ubwo bitashimisha ababangikanyamana.]]></translation>
<footnotes></footnotes>
</aya>
<aya number="34">
<translation><![CDATA[Yemwe abemeye! Mu by’ukuri abenshi mu bamenyi n'abihayimana (mu bahawe igitabo) barya imitungo y'abantu mu mahugu, bakanakumira (abantu) kugana inzira ya Allah. Kandi ba bandi bahunika Zahabu na Feza ntibabitange mu nzira ya Allah, bagezeho inkuru y'ibihano bibabaza (bazahanishwa).]]></translation>
<footnotes></footnotes>
</aya>
<aya number="35">
<translation><![CDATA[Umunsi (iyo mitungo bahunitse) izacanirwa mu muriro wa Jahanamu, maze igatwikishwa uburanga bwabo, imbavu zabo n'imigongo yabo (babwirwa bati) “Ibi ni ibyo mwihunikiye ubwanyu.” Ngaho nimwumve (ububabare bw’ibihano) by’ibyo mwajyaga muhunika.]]></translation>
<footnotes></footnotes>
</aya>
<aya number="36">
<translation><![CDATA[Mu by’ukuri umubare w’amezi (agize umwaka) yagenwe na Allah ni amezi cumi n'abiri (nk’uko biri) mu gitabo cya Allah[1] ubwo yaremaga ibirere n'isi; muri yo harimo ane matagatifu. (Kubahiriza ayo mezi) ni ryo dini ritunganye; bityo ntimukayihemukiremo (mukora ibyaha). Kandi mujye murwanya ababangikanyamana bose nk’uko babarwanya mwese. Munamenye ko Allah ari kumwe n’abamutinya.]]></translation>
<footnotes><![CDATA[[1] Igitabo cya Allah kigamijwe hano ni urubaho rurinzwe rwanditsweho igeno ry’ibizaba kuzageza ku munsi w’imperuka (Lawuh ul Mah’fudhi).]]></footnotes>
</aya>
<aya number="37">
<translation><![CDATA[Mu by’ukuri guhindagura amezi matagatifu asimbuzwa atari yo[1] ni ukongera ubuhakanyi. Ibyo (Shitani) abiyobesha ba bandi bahakanye, kuko bayazirura mu mwaka umwe mu wundi bakayaziririza kugira ngo bahuze n’umubare w’ayo Allah yaziririje; ubwo bakaba baziruye ibyo Allah yaziririje. Bakundishijwe ibikorwa byabo bibi. Kandi Allah ntayobora abantu b’abahakanyi.]]></translation>
<footnotes><![CDATA[[1] Ababangikanyamana bajyaga bahindagura amezi matagatifu bakayimurira mu yandi atari yo ku bw’inyungu zabo.]]></footnotes>
</aya>
<aya number="38">
<translation><![CDATA[Yemwe abemeye! Ni kuki iyo musabwe guhagurukana ibakwe muharanira inzira ya Allah mugenda biguru ntege? Ese mwishimiye ubuzima bw'isi kuruta ubw'imperuka? (Mumenye ko) umunezero w'ubuzima bw'isi ari uw’akanya gato uwugereranyije n’uw’imperuka.]]></translation>
<footnotes></footnotes>
</aya>
<aya number="39">
<translation><![CDATA[Nimudahagurukana ibakwe (muharanira inzira ya Allah), azabahanisha ibihano bibabaza anabasimbuze abandi bantu batari mwe; kandi nta cyo mwamutwara. Allah ni Ushobora byose.]]></translation>
<footnotes></footnotes>
</aya>
<aya number="40">
<translation><![CDATA[Nimutamutabara (Intumwa Muhamadi), rwose (ntacyo bizamutwara) kuko Allah yamaze kumutabara ubwo abahakanye bamumeneshaga ari uwa kabiri muri babiri, igihe bombi (Intumwa Muhamadi na Abubakari) bari mu buvumo, (Intumwa Muhamadi) ikabwira mugenzi wayo (Abubakari) iti “Wibabara kuko mu by’ukuri Allah ari kumwe natwe.” Nuko Allah amanura ituze rimuturutseho, anamushyigikiza ingabo (abamalayika) mutabonaga, maze ijambo ry’abahakanye aricisha bugufi, naho ijambo rya Allah rishyirwa hejuru, kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="41">
<translation><![CDATA[Muhagurukane ibakwe, mwaba mworohewe (mufite ubuzima bwiza, imbaraga, umutungo) cyangwa muremerewe (murwaye, mufite imbaraga nke, ubukene), munaharanire inzira ya Allah mukoresheje imitungo yanyu namwe ubwanyu. Ibyo ni byo byiza kuri mwe iyaba mwari mubizi.]]></translation>
<footnotes></footnotes>
</aya>
<aya number="42">
<translation><![CDATA[Iyo biza kuba inyungu za hafi n'urugendo rutagoranye bari kugukurikira, ariko rwababereye rurerure kandi ruvunanye. Bazanarahira ku izina rya Allah bagira bati “Iyo tuza kubishobora rwose twari kujyana namwe.” Bariyoreka ubwabo (kubera ibinyoma n’uburyarya byabo), nyamara Allah azi neza ko ari abanyabinyoma.]]></translation>
<footnotes></footnotes>
</aya>
<aya number="43">
<translation><![CDATA[Allah yarakubabariye (yewe Muhamadi) ku bwo kubaha uburenganzira (bwo kutajya ku rugamba) utabanje gusobanukirwa abavuga ukuri, ngo unamenye abanyabinyoma.]]></translation>
<footnotes></footnotes>
</aya>
<aya number="44">
<translation><![CDATA[Ba bandi bemera Allah n’umunsi w'imperuka, ntibashobora kugusaba uburenganzira bwo kutajya guharanira inzira ya Allah bakoresheje imitungo yabo na bo ubwabo; kandi Allah azi neza abamutinya.]]></translation>
<footnotes></footnotes>
</aya>
<aya number="45">
<translation><![CDATA[Ahubwo abagusaba uburenganzira (bwo kutajya guharanira inzira ya Allah), ni ba bandi batemera Allah n'umunsi w'imperuka, kandi imitima yabo igahora ishidikanya. Bityo, mu gushidikanya kwabo bahora bahuzagurika.]]></translation>
<footnotes></footnotes>
</aya>
<aya number="46">
<translation><![CDATA[N’iyo baza gushaka ko mujyana (ku rugamba), bari kurutegurira ibyangombwa; ariko Allah ntiyashaka ko mujyana, maze abateza ubunebwe nuko barabwirwa bati “Ngaho nimusigarane n’abasigaye (abagore, abana, abasaza n’abarwayi...).”]]></translation>
<footnotes></footnotes>
</aya>
<aya number="47">
<translation><![CDATA[Iyo muza kujyana nta cyo bari kubongerera uretse kubatesha umurongo, baca hirya no hino bashaka ko musubiranamo, kandi muri mwe harimo abari kubatega amatwi. Kandi Allah azi neza inkozi z’ibibi.]]></translation>
<footnotes></footnotes>
</aya>
<aya number="48">
<translation><![CDATA[Mu by’ukuri kuva na mbere bari barashatse ko musubiranamo, bagucurira imigambi mibisha kugeza ubwo ukuri kuje (intsinzi), maze umugambi wa Allah urasohora n’ubwo batari babyishimiye.]]></translation>
<footnotes></footnotes>
</aya>
<aya number="49">
<translation><![CDATA[No muri bo hari uvuga ati “Mpa uburenganzira (bwo kutajya ku rugamba) kandi ntutume ngwa mu bigeragezo.” Nyamara bamaze kugwa mu bigeragezo (by’uburyarya). Mu by’ukuri umuriro wa Jahanamu ugose abahakanyi.]]></translation>
<footnotes></footnotes>
</aya>
<aya number="50">
<translation><![CDATA[Iyo icyiza (intsinzi) kikugezeho (yewe Muhamadi) kirabababaza, naho ikibi (gutsindwa) cyakugeraho, bakavuga bati “Mu by’ukuri twagize amakenga (ntitwajya ku rugamba)”, nuko bakagenda bishimye.]]></translation>
<footnotes></footnotes>
</aya>
<aya number="51">
<translation><![CDATA[Vuga (yewe Muhamadi) uti “Nta gishobora kutubaho kitari icyo Allah yatugeneye. Ni We Murinzi wacu.” Kandi abemeramana bajye biringira Allah wenyine.]]></translation>
<footnotes></footnotes>
</aya>
<aya number="52">
<translation><![CDATA[Vuga uti “Ese hari ikindi mudutegerejeho kitari kimwe mu byiza bibiri (intsinzi cyangwa gupfa gitwari)? Naho twe tubategerejeho ko Allah azabahanisha ibihano bimuturutseho cyangwa binyuze kuri twe (tukabanesha). Ngaho nimutegereze, na twe dutegereje hamwe namwe.”]]></translation>
<footnotes></footnotes>
</aya>
<aya number="53">
<translation><![CDATA[Vuga (ubwira indyarya) uti “Nimutange (imitungo yanyu) mubyishimiye cyangwa mutabyishimiye, ariko ntimuzigera mwakirirwa kuko mu by’ukuri muri abantu b’ibyigomeke.”]]></translation>
<footnotes></footnotes>
</aya>
<aya number="54">
<translation><![CDATA[Nta n’icyatumye batakirirwa ibyo batanga uretse kuba barahakanye Allah n'Intumwa ye. Ndetse nta n’ubwo bajya mu masengesho batanebwe, kandi nta n’ubwo batanga babyishimiye.]]></translation>
<footnotes></footnotes>
</aya>
<aya number="55">
<translation><![CDATA[Bityo ntugatangazwe n'imitungo yabo n'abana babo. Mu by’ukuri Allah afite umugambi wo kuzabibahanisha muri ubu buzima bwo ku isi, ndetse na roho zabo zikazabavamo zibabara cyane ari n’abahakanyi.]]></translation>
<footnotes></footnotes>
</aya>
<aya number="56">
<translation><![CDATA[Barahira ku izina rya Allah ko mu by’ukuri bari kumwe namwe (mu idini) nyamara batabarimo, ahubwo bo ni abantu b’abanyabwoba.]]></translation>
<footnotes></footnotes>
</aya>
<aya number="57">
<translation><![CDATA[Iyo baza kubona ubuhungiro cyangwa ubuvumo cyangwa ubwihisho bw’ikuzimu bari kubigana bayabangira ingata.]]></translation>
<footnotes></footnotes>
</aya>
<aya number="58">
<translation><![CDATA[No muri bo hari abakugaya (kubera uko ubagabanya) amaturo. Iyo bayahawemo barishima, ariko batayahabwamo bakarakara.]]></translation>
<footnotes></footnotes>
</aya>
<aya number="59">
<translation><![CDATA[Nyamara iyo baza kunyurwa n’ibyo Allah n’Intumwa ye babahaye, bakanavuga bati “Allah araduhagije. Allah azaduha mu ngabire ze n'Intumwa ye (izaduha tunyurwe). Rwose twerekeje ibyifuzo byacu kwa Allah”; (ibyo byari kuba byiza kuri bo).]]></translation>
<footnotes></footnotes>
</aya>
<aya number="60">
<translation><![CDATA[Mu by’ukuri amaturo y’itegeko (Zakat) agenewe abatindi, abakene, abashinzwe iby’amaturo, abo imitima yabo ikundishwa (kuyoboka idini rya Isilamu), (kubohoza) abacakara, abaremerewe n'imyenda, abari guharanira inzira ya Allah ndetse n’uri ku rugendo (yashiriwe). Iryo ni itegeko riturutse kwa Allah, kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="61">
<translation><![CDATA[No muri bo (indyarya), hari ababuza amahoro umuhanuzi (Muhamadi) bavuga bati “We yumva ibyo abwiwe byose.” Vuga uti “Yumva ibyiza kuri mwe, akemera Allah, akemera ibyo abwiwe n’abemeramana, kandi akaba impuhwe kuri ba bandi bemeye muri mwe.” Ariko ba bandi babuza amahoro Intumwa ya Allah, bazahanishwa ibihano bibabaza.]]></translation>
<footnotes></footnotes>
</aya>
<aya number="62">
<translation><![CDATA[Babarahirira ku izina rya Allah kugira ngo babashimishe, nyamara bari bakwiye gushimisha Allah n'Intumwa ye niba ari abemeramana koko.]]></translation>
<footnotes></footnotes>
</aya>
<aya number="63">
<translation><![CDATA[Ese ntibazi ko uciye ukubiri na Allah n'Intumwa ye, azahanishwa umuriro wa Jahanamu akazawubamo ubuziraherezo? Icyo ni igisebo gihambaye.]]></translation>
<footnotes></footnotes>
</aya>
<aya number="64">
<translation><![CDATA[Indyarya zitinya ko hahishurwa Isura (igice cya Qur’an) izigaragariza ibiri mu mitima yazo. Vuga uti “(Ngaho nimukomeze) munnyege! Ariko mu by’ukuri Allah azagaragaza ibyo mutinya.]]></translation>
<footnotes></footnotes>
</aya>
<aya number="65">
<translation><![CDATA[Unababajije (impamvu y’uko kunnyega), baravuga bati “Mu by’ukuri twatebyaga tunikinira.” Vuga uti “None se koko mwannyegaga Allah n’amagambo ye ndetse n’Intumwa ye?”]]></translation>
<footnotes></footnotes>
</aya>
<aya number="66">
<translation><![CDATA[Mwishaka urwitwazo, rwose mwamaze guhakana nyuma y’uko mwemeye. Nitugira abo tubabarira muri mwe (kubera ko bicujije), tuzahana abandi kubera ko bari inkozi z’ibibi.]]></translation>
<footnotes></footnotes>
</aya>
<aya number="67">
<translation><![CDATA[Indyarya z’abagabo n’indyarya z’abagore, bose ni bamwe; babwiriza (abantu) gukora ibibi bakanababuza gukora ibyiza, ndetse bagahina amaboko yabo (ntibatange mu nzira ya Allah). Bibagiwe Allah na We arabibagirwa. Mu by’ukuri indyarya ni zo byigomeke.]]></translation>
<footnotes></footnotes>
</aya>
<aya number="68">
<translation><![CDATA[Allah yasezeranyije indyarya z’abagabo n’iz’abagore ndetse n'abahakanyi, kuzabahanisha umuriro wa Jahanamu bazabamo ubuziraherezo. Uwo urabahagije. Allah yarabavumye kandi bazahanishwa ibihano bihoraho.]]></translation>
<footnotes></footnotes>
</aya>
<aya number="69">
<translation><![CDATA[Mumeze kimwe nka ba bandi bababanjirije; babarushaga intege, bakabarusha imitungo n'abana. Bishimishije mu byabo (igihe gito) namwe mwishimishije mu byanyu (igihe gito), nk’uko abababanjirije bishimishije mu byabo. Mwijanditse mu binyoma (mubeshyera Allah n’Intumwa ye) nk’uko na bo babyijanditsemo. Abo ibikorwa byabo byabaye imfabusa ku isi no ku mperuka. Kandi abo ni bo banyagihombo.]]></translation>
<footnotes></footnotes>
</aya>
<aya number="70">
<translation><![CDATA[Ese inkuru ya ba bandi bababanjirije ntiyabagezeho: abantu ba Nuhu, Adi, Thamudu, abantu ba Aburahamu, abantu b’i Madiyani ndetse n'abantu (ba Loti) bubitsweho imidugudu (bari batuyemo)? Intumwa zabo zabazaniye ibimenyetso bigaragara (barabihinyura, maze Allah arabahana). Allah ntabwo ari We wabahemukiye, ahubwo ni bo ubwabo bihemukiye.]]></translation>
<footnotes></footnotes>
</aya>
<aya number="71">
<translation><![CDATA[Abemeramana n'abemeramanakazi ni inshuti hagati yabo. Babwiriza (abantu) gukora ibyiza bakanababuza gukora ibibi, bahozaho iswala,[1] bagatanga amaturo ndetse bakanumvira Allah n'Intumwa ye; abo Allah azabagirira impuhwe. Mu by’ukuri Allah ni Umunyacyubahiro bihebuje, Nyirubugenge buhambaye.]]></translation>
<footnotes><![CDATA[[1] Reba uko twasobanuye iyi nyito mu murongo wa 62 muri Surat ul Baqarat.]]></footnotes>
</aya>
<aya number="72">
<translation><![CDATA[Allah yasezeranyije abemeramana n’abemeramanakazi ubusitani butembamo imigezi bazabamo ubuziraherezo, n'amazu meza mu Ijuru rihoraho. Ariko kwishimirwa na Allah ni ko gusumba byose. Iyo ni yo ntsinzi ihambaye.]]></translation>
<footnotes></footnotes>
</aya>
<aya number="73">
<translation><![CDATA[Yewe Muhanuzi (Muhamadi)! Rwanya abahakanyi n'indyarya ndetse ntuborohere. Ubuturo bwabo ni umuriro wa Jahanamu, kandi iryo ni ryo herezo ribi.]]></translation>
<footnotes></footnotes>
</aya>
<aya number="74">
<translation><![CDATA[Barahira ku izina rya Allah ko nta cyo bigeze bavuga (kibi), nyamara baravuze ijambo ry'ubuhakanyi, ndetse barahakanye nyuma yo kuba Abayisilamu! Kandi bifuje ibyo batashoboye kugeraho (kugirira nabi Intumwa Muhamadi), ndetse nta kindi bamuhoraga uretse kuba Allah yarabakungahaje mu ngabire ze ndetse n'Intumwa ye ikazibagezaho. Nibicuza bizaba byiza kuri bo, ariko nibatera umugongo, Allah azabahanisha ibihano bibabaza ku isi no ku munsi w’imperuka. Kandi nta murinzi cyangwa umutabazi bazagira ku isi.]]></translation>
<footnotes></footnotes>
</aya>
<aya number="75">
<translation><![CDATA[Muri bo hari abasezeranyije Allah (bagira bati) “Naramuka aduhaye mu ngabire ze, rwose tuzatanga amaturo ndetse tunabe mu bakora ibikorwa byiza.”]]></translation>
<footnotes></footnotes>
</aya>
<aya number="76">
<translation><![CDATA[Nuko amaze kubaha mu ngabire ze, bazigirira ubugugu maze batera umugongo (banga gutanga amaturo) baranitarura.]]></translation>
<footnotes></footnotes>
</aya>
<aya number="77">
<translation><![CDATA[Nuko (Allah) abahanisha (gushyira) uburyarya mu mitima yabo kugeza umunsi bazahura na We; kubera ko barenze ku byo basezeranyije Allah, no kubera ko barangwaga n’ibinyoma.]]></translation>
<footnotes></footnotes>
</aya>
<aya number="78">
<translation><![CDATA[Ese ntibazi ko Allah azi amabanga yabo n'ibyo bongorerana, kandi ko mu by’ukuri Allah ari Umumenyi uhebuje w'ibitagaragara?]]></translation>
<footnotes></footnotes>
</aya>
<aya number="79">
<translation><![CDATA[Ba bandi basebya abemeramana batanga amaturo ku bushake (bavuga ko ari ukwiyereka abantu), (bakanasebya) abakene batanga uko bishoboye (bagaya ubuke bw’ibyo batanze) babakerensa, Allah azabahanira (uko gukerensa kwabo), kandi bazahanishwa ibihano bibabaza.]]></translation>
<footnotes></footnotes>
</aya>
<aya number="80">
<translation><![CDATA[(Yewe Muhamadi) wabasabira imbabazi, utazibasabira; ndetse n’ubwo wabasabira imbabazi inshuro mirongo irindwi, Allah ntazigera abababarira. Ibyo ni ukubera ko bahakanye Allah n'Intumwa ye. Kandi Allah ntayobora ibyigomeke.]]></translation>
<footnotes></footnotes>
</aya>
<aya number="81">
<translation><![CDATA[Abanze kujya ku rugamba (rwa Tabuki) bashimishijwe no gusigara (i Madina) kwabo baciye ukubiri n'Intumwa ya Allah, ndetse banga guharanira inzira ya Allah bakoresheje imitungo yabo na bo ubwabo. Baranavuze (babwirana) bati “Ntimujye ku rugamba mu gihe cy’ubushyuhe.” Vuga uti “Umuriro wa Jahanamu ufite ubushyuhe bukaze kurushaho”, iyo baza kuba basobanukiwe!]]></translation>
<footnotes></footnotes>
</aya>
<aya number="82">
<translation><![CDATA[Bityo bareke baseke by’igihe gito, bazarira cyane (mu muriro wa Jahanamu) nk’igihembo cy’ibyo bakoraga.]]></translation>
<footnotes></footnotes>
</aya>
<aya number="83">
<translation><![CDATA[(Yewe Muhamadi) Allah nakugarura (uvuye ku rugamba) ugahura na bamwe muri bo (indyarya), maze bakagusaba uburenganzira bwo kujyana na we (ku rugamba), uzababwire uti “Ntimushobora kujyana nanjye na rimwe, ndetse nta n’ubwo twafatanya kurwanya umwanzi. Mu by’ukuri mwe mwishimiye kutajya ku rugamba bwa mbere, ngaho nimusigarane n’abaguma iwabo (abatajya ku rugamba; abagore, abana,…).”]]></translation>
<footnotes></footnotes>
</aya>
<aya number="84">
<translation><![CDATA[Kandi ntuzigere ugira uwo usengera muri bo yapfuye, ndetse ntuzanahagarare ku mva ye (umusabira). Mu by’ukuri bahakanye Allah n'Intumwa ye maze bapfa ari ibyigomeke.]]></translation>
<footnotes></footnotes>
</aya>
<aya number="85">
<translation><![CDATA[Ntukanatangazwe n'imitungo yabo n'abana babo. Mu by’ukuri Allah afite umugambi wo kubibahanisha hano ku isi, ndetse na roho zabo zikazabavamo ari abahakanyi.]]></translation>
<footnotes></footnotes>
</aya>
<aya number="86">
<translation><![CDATA[N’iyo isura (igice cya Qur’an) ihishuwe ibategeka kwemera Allah no gufatanya n'Intumwa ye guharanira inzira ye, abakungu muri bo bagusaba uburenganzira (bwo kutajya ku rugamba), bavuga bati “Tureke tugumane n’abasigaye.”]]></translation>
<footnotes></footnotes>
</aya>
<aya number="87">
<translation><![CDATA[Bishimiye kugumana n’abasigaye (mu ngo). Imitima yabo iradanangirwa; ku bw’ibyo ntibasobanukirwa.]]></translation>
<footnotes></footnotes>
</aya>
<aya number="88">
<translation><![CDATA[Ariko Intumwa (Muhamadi) na ba bandi bemeye hamwe na yo, baharaniye (inzira ya Allah) bakoresheje imitungo yabo na bo ubwabo. Abo bazagororerwa ibyiza, kandi abo ni bo bakiranutsi.]]></translation>
<footnotes></footnotes>
</aya>
<aya number="89">
<translation><![CDATA[Allah yabateguriye ubusitani butembamo imigezi (Ijuru) bakazabubamo ubuziraherezo. Uko ni ko gutsinda guhambaye.]]></translation>
<footnotes></footnotes>
</aya>
<aya number="90">
<translation><![CDATA[Nuko Abarabu bo mu cyaro baza gutanga impamvu (ku Ntumwa Muhamadi) kugira ngo bemererwe kutajya (ku rugamba), mu gihe ba bandi babeshye Allah n'Intumwa ye bigumiye mu ngo zabo (batabisabiye uburenganzira). Abahakanye muri bo, bazagerwaho n'ibihano bibabaza.]]></translation>
<footnotes></footnotes>
</aya>
<aya number="91">
<translation><![CDATA[Nta mugayo (wo kutajya ku rugamba) ku banyantege nke, ku barwayi cyangwa ku badafite icyo batanga, mu gihe ari abanyakuri kuri Allah n'Intumwa ye. Nta mpamvu yo kugaya abagiraneza. Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="92">
<translation><![CDATA[Nta (n’umugayo) kuri ba bandi baje bakugana (yewe Muhamadi) ngo ubahe ibyo kugenderaho (bajya ku rugamba), ukavuga uti “Simfite ibyo mwagenderaho.” Maze bagahindukira amaso yabo atembamo amarira, kubera agahinda ko kutabona icyo batanga (mu nzira ya Allah).]]></translation>
<footnotes></footnotes>
</aya>
<aya number="93">
<translation><![CDATA[Mu by’ukuri umugayo uri kuri ba bandi bagusaba kutajya ku rugamba kandi ari abakire. Bishimiye kugumana n'abasigaye mu ngo, nuko Allah adanangira imitima yabo; bityo ntibazi (ingaruka z’ibyo bakoze).]]></translation>
<footnotes></footnotes>
</aya>
<aya number="94">
<translation><![CDATA[Nimutabaruka mugahura na bo, bazababwira impamvu (batagiye ku rugamba). Vuga (yewe Muhamadi) uti “Mwigira impamvu mutanga kuko tudashobora kwemera ibyo muvuga. Allah yamaze kutumenyesha ibyanyu. Kandi Allah azareba ibikorwa byanyu ndetse n'Intumwa ye izabireba (niba muzicuza cyangwa muzaguma mu buryarya bwanyu). Hanyuma muzasubizwa ku Mumenyi w'ibyihishe n'ibigaragara, maze abamenyeshe ibyo mwajyaga mukora.”]]></translation>
<footnotes></footnotes>
</aya>
<aya number="95">
<translation><![CDATA[Nimugaruka mugahura na bo bazabarahirira ku izina rya Allah, kugira ngo mubihorere (ntimugire icyo mubabaza). Ngaho nimubirengagize. Mu by’ukuri ntibasukuye (kubera ibikorwa byabo bibi) kandi ubuturo bwabo buzaba mu muriro wa Jahanamu, ibyo bikazaba igihembo cy’ibyo bakoraga.]]></translation>
<footnotes></footnotes>
</aya>
<aya number="96">
<translation><![CDATA[Barabarahirira kugira ngo mubishimire, ariko nimuramuka mubishimiye (kuko mutazi ibinyoma byabo), mu by’ukuri Allah ntiyishimira abantu b’ibyigomeke.]]></translation>
<footnotes></footnotes>
</aya>
<aya number="97">
<translation><![CDATA[Abarabu bo mu cyaro ni bo barusha abandi ubuhakanyi n’uburyarya, ni nabo babanguka mu kutamenya imbibi z’ibyo Allah yamanuriye Intumwa ye. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="98">
<translation><![CDATA[No mu Barabu bo mu cyaro harimo ababona ko ibyo batanga (mu nzira ya Allah) ari umutwaro kuri bo, bakanitega ko amakuba abageraho (mwe abemeramana). Amakuba ni abe kuri bo! Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="99">
<translation><![CDATA[No mu Barabu bo mu cyaro harimo abemera Allah n’umunsi w'imperuka, bakanabona ko ibyo batanga (mu nzira ya Allah) ari ibibegereza Allah, bikaba n’impamvu yo gusabirwa n’Intumwa. Mumenye ko mu by’ukuri ibyo bibegereza (Allah) koko. Allah azabinjiza mu mpuhwe ze (Ijuru). Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="100">
<translation><![CDATA[Ababaye abambere (mu kuyoboka Isilamu) mu bimukira (bavuye i Maka bajya i Madina) n’abaturage b’i Madina (babakiriye), ndetse na ba bandi babakurikiye mu gukora ibyiza; Allah yarabishimiye ndetse na bo baramwishimira. Yanabateguriye ubusitani butembamo imigezi (Ijuru), bakazabubamo ubuziraherezo. Iyo ni intsinzi ihambaye.]]></translation>
<footnotes></footnotes>
</aya>
<aya number="101">
<translation><![CDATA[No mu Barabu bo mu cyaro babakikije harimo indyarya, ndetse no mu bantu batuye i Madina harimo abatsimbaraye ku buryarya. Ntubazi (wowe Muhamadi) ariko twe turabazi. Tuzabahana inshuro ebyiri (ku isi no mu mva) hanyuma bazasubizwe mu bihano bihambaye (ku munsi w’imperuka).]]></translation>
<footnotes></footnotes>
</aya>
<aya number="102">
<translation><![CDATA[Hari n’abandi bemeye ibyaha byabo, bavanze ibikorwa byiza (kwicuza no gusaba imbabazi) n’ibibi (kutajya ku rugamba). Hari ubwo Allah yazakira ukwicuza kwabo. Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="103">
<translation><![CDATA[(Yewe Muhamadi), fata amaturo (Zakat) mu mitungo yabo (bariya bicujije), uyabasukuze kandi ubeze uyifashishije, ndetse unabasabire (kuri Allah). Mu by’ukuri ubusabe bwawe ni ituze kuri bo. Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="104">
<translation><![CDATA[Ese ntibazi ko Allah ari We wakira ukwicuza kw’abagaragu be, ndetse akanakira amaturo (Zakat), kandi ko Allah ari We Uwakira ukwicuza, Nyirimbabazi?]]></translation>
<footnotes></footnotes>
</aya>
<aya number="105">
<translation><![CDATA[Unavuge uti “Nimukore; Allah azabona ibikorwa byanyu, Intumwa ye ibibone ndetse n’abemeramana. Kandi muzagarurwa ku Mumenyi w'ibyihishe n'ibigaragara (Allah), maze abamenyeshe ibyo mwajyaga mukora.”]]></translation>
<footnotes></footnotes>
</aya>
<aya number="106">
<translation><![CDATA[Ndetse hari n’abandi barindirijwe bategereje icyo Allah azabategeka; byaba ari ukubahana cyangwa akemera ukwicuza kwabo! Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="107">
<translation><![CDATA[Na ba bandi (indyarya) bubatse umusigiti[1] bagamije kugirira nabi (abemeramana), guhakana (Allah), no gucamo ibice abemeramana, (bakanawugira) indiri y’abarwanya Allah n’Intumwa ye na mbere hose (y’uko wubakwa), rwose bazarahira ko nta kindi bari bagambiriye kitari ibyiza. Kandi Allah ahamya ko mu by’ukuri ari abanyabinyoma.]]></translation>
<footnotes><![CDATA[[1] Umusigiti uvugwa muri uyu murongo wa 107 na 108 ni uwubatswe n’abantu barwanyaga Intumwa y’Imana Muhamadi (Imana imuhe amahoro n’imigisha), bawubatse hafi y’umusigiti wa Quba bagamije kuwukoresha bacamo ibice Abayislamu ndetse no kuwucuririramo imigambi mibisha yo kugirira nabi Intumwa Muhamadi (Imana imuhe amahoro n’imigisha). Bamaze kuwuzuza baje gusaba Intumwa y’Imana ko yaza kuwuyoboramo iswala, maze Imana imuhishurira uyu murongo imubuza kuwusengeramo. Ni bwo Intumwa y’Imana yahise yohereza abantu bajya kuwusenya kuko utari ugamije ineza ya Isilamu.]]></footnotes>
</aya>
<aya number="108">
<translation><![CDATA[Uramenye ntuzawuhagararemo na rimwe (usenga)! Mu by’ukuri umusigiti (wa Quba) wubatswe kuva ku munsi wa mbere ku mpamvu zo kugandukira Allah, ni wo ukwiye guhagararamo (usenga). Urimo abantu bakunda kwisukura kandi Allah akunda abisukura.]]></translation>
<footnotes></footnotes>
</aya>
<aya number="109">
<translation><![CDATA[Ese uwubakiye inyubako ye ku gutinya Allah no gushaka ishimwe rye, yaba ari we mwiza kurusha uwubakiye inyubako ye ku nkengero z’inkombe yenda gutenguka ikamuridukana imugusha mu muriro wa Jahanamu (ni we mwiza)? Kandi Allah ntayobora abantu b’inkozi z’ibibi.]]></translation>
<footnotes></footnotes>
</aya>
<aya number="110">
<translation><![CDATA[Inyubako yabo bubatse izahora ibashungura imitima yabo, kugeza imitima yabo icagaguritse (bagapfa). Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="111">
<translation><![CDATA[Mu by’ukuri Allah yagiranye ubucuruzi n’abemeramana (bamuha) imitima yabo n’imitungo yabo, (abizeza) ko bazabona Ijuru. Barwana mu nzira ya Allah, bakica bakanicwa. Ni isezerano ry'ukuri yiyemeje muri Tawurati, Ivanjili na Qur’an. Ni nde wakuzuza isezerano rye kurusha Allah? Ngaho nimwishimire ubucuruzi mwagiranye na We. Uko ni ko gutsinda guhambaye.]]></translation>
<footnotes></footnotes>
</aya>
<aya number="112">
<translation><![CDATA[(Abasezeranyijwe ijuru ni) abicuza, abagaragira (Allah), abashimira (Allah), abasiba, abunama (basenga), abubama (basenga), ababwiriza gukora ibyiza, ababuza gukora ibibi n'abitondera amategeko ya Allah (bakurikiza amategeko ye). Unahe inkuru nziza abemeramana (yo kuzagororerwa ijuru).]]></translation>
<footnotes></footnotes>
</aya>
<aya number="113">
<translation><![CDATA[Ntibikwiye ku Muhanuzi (Muhamadi) na ba bandi bemeye, gusabira ababangikanyamana kubabarirwa ibyaha kabone n'iyo baba bafitanye isano, nyuma y’uko bibagaragariye ko ari abo mu muriro wa Jahimu[1] (kuko bapfuye ari ababangikanyamana).]]></translation>
<footnotes><![CDATA[[1] Jahimu: Ni rimwe mu mazina y’umuriro wa Jahanamu.]]></footnotes>
</aya>
<aya number="114">
<translation><![CDATA[Nta kindi cyatumye Aburahamu asabira se kubabarirwa ibyaha, usibye ko ryari isezerano yari yaramusezeranyije. Bimaze kumugaragarira ko (se) ari umwanzi wa Allah, yitandukanyije na we. Mu by’ukuri Aburahamu yari uwicisha bugufi cyane, Uwihanganira (ibibi akorerwa).]]></translation>
<footnotes></footnotes>
</aya>
<aya number="115">
<translation><![CDATA[Kandi Allah ntiyayobya abantu nyuma y’uko abayoboye, atabanje kubasobanurira ibyo birinda (batabikurikiza, bakayoba). Mu by’ukuri Allah ni Umumenyi wa byose.]]></translation>
<footnotes></footnotes>
</aya>
<aya number="116">
<translation><![CDATA[Mu by’ukuri Allah ni Nyirubwami bw'ibirere n'ubw’isi. Ni We utanga ubuzima n'urupfu. Kandi nta wundi murinzi cyangwa umutabazi mwagira utari Allah.]]></translation>
<footnotes></footnotes>
</aya>
<aya number="117">
<translation><![CDATA[Rwose Allah yamaze kwakira ukwicuza k’Umuhanuzi (Muhamadi) n’abimukira (bavuye i Maka bajya i Madina) ndetse n’abaturage b’i Madina (babakiriye), na ba bandi bakurikiye (Intumwa Muhamadi) mu bihe bigoye (urugamba rwa Tabuki), nyuma y’uko imitima ya bamwe muri bo yari hafi yo kudohoka ku kuri, maze yakira ukwicuza kwabo. Mu by'ukuri, We ni Nyiribambe, Nyirimbabazi kuri bo.]]></translation>
<footnotes></footnotes>
</aya>
<aya number="118">
<translation><![CDATA[Kandi (Allah yakiriye ukwicuza) kwa ba bandi batatu[1] bari barasigaye inyuma (batagiye ku rugamba bari mu kato, bategereje ko Allah yakira ukwicuza kwabo), kugeza ubwo isi ibabanye ntoya n’ukuntu ari ngari, n'imitima yabo ikabura amahwemo; nuko bamenya ko ntaho bahungira Allah usibye kuri We. Hanyuma (Allah) yakira ukwicuza kwabo kugira ngo bamugarukire. Mu by’ukuri Allah ni Uwakira ukwicuza, Nyirimbabazi.]]></translation>
<footnotes><![CDATA[[1] Abo batatu (Hilali mwene Umaya, Ka’abu mwene Maliki na Murarat mwene Rabii) ni ba bandi bavuzwe mu murongo wa 106 muri iyi Surat. Bakoze icyaha cyo kutajya ku rugamba rwa Tabuuk kandi bari babifitiye ubushobozi, maze bicuza ku Mana ariko babwirwa ko bagomba gutegereza kuko ukwicuza kwabo kwari kutarakirwa. Muri uyu murongo baragaragarizwa ko ukwicuza kwabo kwakiriwe nyuma y’amarira n’agahinda batewe n’amakosa yabo.]]></footnotes>
</aya>
<aya number="119">
<translation><![CDATA[Yemwe abemeye! Mujye mutinya Allah kandi mube hamwe n'abanyakuri.]]></translation>
<footnotes></footnotes>
</aya>
<aya number="120">
<translation><![CDATA[Ntibikwiye ko abatuye i Madina n'Abarabu bo mu cyaro babakikije baca ukubiri n'Intumwa ya Allah, ndetse (ntibinakwiye) ko ubuzima bwabo baburutisha ubwayo. Ibyo ni ukubera ko badashobora kugira inyota, umunaniro cyangwa inzara mu nzira ya Allah, cyangwa se ngo bakandagire ahantu harakaza abahakanyi, cyangwa ngo batsinde umwanzi; ngo babure kubyandikirwa nk’ibikorwa byiza. Mu by’ukuri Allah ntaburizamo ibihembo by'abakora ibyiza.]]></translation>
<footnotes></footnotes>
</aya>
<aya number="121">
<translation><![CDATA[Ndetse nta n’igito cyangwa ikinini batanga (mu nzira ya Allah), cyangwa ngo bambuke ikibaya maze ngo babure kubyandikirwa, kugira ngo Allah abahembere ibyiza by'ibyo bakoraga.]]></translation>
<footnotes></footnotes>
</aya>
<aya number="122">
<translation><![CDATA[Kandi ntibikwiye ko abemeramana bagenda bose (ku rugamba basize ingo zabo). Muri buri sibo hajye hagira abagenda hagire n’abasigara biga kugira ngo basobanukirwe idini, maze bazaburire abantu babo igihe bazaba babagarutsemo, nuko babe bakwirinda (ibihano bya Allah).]]></translation>
<footnotes></footnotes>
</aya>
<aya number="123">
<translation><![CDATA[Yemwe abemeye! Nimurwanye abahakanyi babegereye ndetse bababonemo ubukana (ku rugamba). Kandi mumenye ko Allah ari kumwe n'abamugandukira.]]></translation>
<footnotes></footnotes>
</aya>
<aya number="124">
<translation><![CDATA[N’iyo hari isura (igice cya Qur’an) ihishuwe, bamwe muri bo (indyarya) baravuga bati “Ni nde muri mwe iyi (sura) yongereye ukwemera?” Nyamara ba bandi bemeye ibongerera ukwemera bakanabyishimira.]]></translation>
<footnotes></footnotes>
</aya>
<aya number="125">
<translation><![CDATA[Naho ba bandi bafite uburwayi (bwo gushidikanya, ubuhakanyi n’uburyarya) mu mitima yabo, ibongerera umwanda (bwa burwayi) ukiyongera k’uwo bari basanganywe, maze bagapfa ari abahakanyi.]]></translation>
<footnotes></footnotes>
</aya>
<aya number="126">
<translation><![CDATA[Ese ntibabona ko buri mwaka bageragezwa inshuro imwe cyangwa ebyiri (bahura n’amakuba, indwara z’ibyorezo ndetse n’inzara)? Nyamara ntibicuza cyangwa ngo babikuremo isomo.]]></translation>
<footnotes></footnotes>
</aya>
<aya number="127">
<translation><![CDATA[N’iyo isura (igice cya Qur’an) ihishuwe, bararebana (bakabwirana bati) “Ese hari ubabona?” Hanyuma bakigendera. Allah yahinduye imitima yabo (ayikura ku kwemera) kubera ko ari abantu batumva.]]></translation>
<footnotes></footnotes>
</aya>
<aya number="128">
<translation><![CDATA[Mu by’ukuri mwagezweho n’Intumwa ibakomokamo; iremererwa n’ingorane muhura na zo, ibitaho (kugira ngo muyoboke by’ukuri), kandi ni Inyempuhwe nyinshi, ikaba n’Inyembabazi ku bemera.]]></translation>
<footnotes></footnotes>
</aya>
<aya number="129">
<translation><![CDATA[Ariko nibatera umugongo, uvuge (yewe Muhamadi) uti “Allah arampagije.” Nta yindi mana ikwiye gusengwa uretse We. Ni We niringiye, kandi ni We Nyagasani wa Ar’shi[1] ihambaye.]]></translation>
<footnotes><![CDATA[[1] Reba uko twasobanuye iri jambo Surat ul A’araf: 54]]></footnotes>
</aya>
</sura>
<sura number="10">
<aya number="1">
<translation><![CDATA[Alif Laam Ra.[1] Iyo ni imirongo (Ayat) y’igitabo cyuje ubushishozi.]]></translation>
<footnotes><![CDATA[[1]Alif Laam Ra: Inyuguti nk’izi twazivuzeho mu ntangiriro ya Surat Al Baqarat.]]></footnotes>
</aya>
<aya number="2">
<translation><![CDATA[Ese ni igitangaza ku bantu kuba twarahishuriye umwe muri bo (Intumwa Muhamadi, tumubwira tuti) “Burira abantu (kuza kw’ibihano by’umuriro), unahe inkuru nziza ba bandi bemeye ko bazaba bari kwa Nyagasani wabo babikwiriye?” Nyamara abahakanyi baravuze bati “Mu by’ukuri uyu ni umurozi ugaragara.”]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri Nyagasani wanyu ni Allah waremye ibirere n’isi mu minsi itandatu, hanyuma aganza hejuru ya Ar’shi.[1] Agenga gahunda z’ibintu byose. Nta muvugizi (abantu bazagira ku munsi w’imperuka) uretse nyuma y’uburenganzira bwe. Uwo ni Allah, Nyagasani wanyu; bityo nimumusenge (wenyine). Ese ntimwibuka (ngo munakure inyigisho muri ibyo bimenyetso)?]]></translation>
<footnotes><![CDATA[[1] Reba ibisobanuro by’iri jambo muri Surat Al A’araf: 54.]]></footnotes>
</aya>
<aya number="4">
<translation><![CDATA[Iwe ni ho muzagaruka mwese. Isezerano rya Allah ni ukuri. Ni We waremye ibiremwa (bitari biriho) akazanabigarura (nyuma yo gupfa), kugira ngo azagororere akoresheje ubutabera ba bandi bemeye bakanakora ibikorwa byiza. Naho ba bandi bahakanye, bazahabwa ibinyobwa byatuye n’ibihano bibabaza, kubera ibyo bahakanaga.]]></translation>
<footnotes></footnotes>
</aya>
<aya number="5">
<translation><![CDATA[Ni We wagize izuba umucyo n’ukwezi akugira urumuri, akugenera ibyiciro kugira ngo mumenye umubare w’imyaka n’uburyo bwo kubara. Nta kindi cyatumye Allah arema ibyo uretse impamvu y’ukuri (kugaragaza ubushobozi bwe). Asobanura ibimenyetso ku bantu bafite ubumenyi.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri mu gusimburana kw’ijoro n’amanywa, ndetse n’ibyo Allah yaremye mu birere n’isi, harimo ibimenyetso ku bantu batinya (Allah).]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri ba bandi batizera kuzahura natwe, bakanyurwa n’ubuzima bwo ku isi bakumva babutujemo, na ba bandi batita ku magambo yacu,]]></translation>
<footnotes></footnotes>
</aya>
<aya number="8">
<translation><![CDATA[Abo (bavuzwe haruguru) ubuturo bwabo ni umuriro, kubera ibyo baronkaga.]]></translation>
<footnotes></footnotes>
</aya>
<aya number="9">
<translation><![CDATA[Mu by’ukuri ba bandi bemeye bakanakora ibikorwa byiza, Nyagasani wabo azabayobora (inzira igana mu Ijuru) kubera ukwemera kwabo. Imigezi izaba itemba munsi yabo mu Ijuru ryuje inema.]]></translation>
<footnotes></footnotes>
</aya>
<aya number="10">
<translation><![CDATA[Ubusabe bwabo muri ryo buzaba ari (ukuvuga bati) “Sub’hanaka Allahuma (ubutagatifu ni ubwawe, Nyagasani!)” kandi indamukanyo yabo muri ryo izaba ari “Salamu (mugire amahoro!)” Naho umusozo w’ubusabe bwabo ni (ukuvuga bati) “Al’ham’du lilahi rabil alamina (Ishimwe n’ikuzo byuzuye bikwiye Allah, Nyagasani w’ibiremwa byose).”]]></translation>
<footnotes></footnotes>
</aya>
<aya number="11">
<translation><![CDATA[Kandi iyo Allah aza kuba yihutisha guha abantu ikibi (bisabira cyangwa basabira abana babo mu gihe barakaye) nk’uko yihutisha kubaha icyiza (bamusabye), rwose bari kuba bararimbutse. Bityo abatizera kuzahura natwe tukabarekera mu buyobe bwabo barindagira.]]></translation>
<footnotes></footnotes>
</aya>
<aya number="12">
<translation><![CDATA[N’iyo umuntu agezweho n’amakuba, adusaba (mu buryo ubwo ari bwo bwose) yaba aryamiye urubavu, cyangwa yicaye, cyangwa ahagaze. Nyamara twamukiza amakuba yari arimo, akigira nk’aho atigeze adusaba kumukiza amakuba yamugezeho. Uko ni ko abarengera mu gukora ibyaha bakundishijwe ibyo bakoraga.]]></translation>
<footnotes></footnotes>
</aya>
<aya number="13">
<translation><![CDATA[Kandi rwose tworetse ibisekuru by’ababayeho mbere yanyu ubwo bakoraga ibibi, kandi (ibyo bisekuru) byari byaranagezweho n’Intumwa zabyo zibizaniye ibimenyetso, ariko ntibyigera byemera. Uko ni ko duhana abantu b’inkozi z’ibibi.]]></translation>
<footnotes></footnotes>
</aya>
<aya number="14">
<translation><![CDATA[Nuko mwe tubagira abasigire ku isi nyuma yabo, kugira ngo turebe uko muzakora.]]></translation>
<footnotes></footnotes>
</aya>
<aya number="15">
<translation><![CDATA[N’iyo basomewe amagambo yacu asobanutse, ba bandi batizera kuzahura natwe baravuga bati “Ngaho tuzanire Qur’an itari iyi cyangwa uyihindure.” Vuga (yewe Muhamadi) uti “Ntibikwiye ko nayihindura ku bwanjye, ahubwo nkurikira ibyo mpishurirwa gusa. Mu by’ukuri ndatinya ko ndamutse nigometse kuri Nyagasani wanjye, (nazahanishwa) ibihano byo ku munsi uhambaye.”]]></translation>
<footnotes></footnotes>
</aya>
<aya number="16">
<translation><![CDATA[Vuga (yewe Muhamadi) uti “Iyo Allah aza kubishaka sinari kuyibasomera, ndetse nta n’ubwo yari kuyibamenyesha. Mu by’ukuri nabaye muri mwe igihe kirekire mbere yayo (Qur’an). Ese nta bwenge mugira (ngo mubukoreshe mu gutekereza neza)?”]]></translation>
<footnotes></footnotes>
</aya>
<aya number="17">
<translation><![CDATA[None se ni nde nkozi y’ibibi kurusha uwahimbiye Allah ikinyoma cyangwa uwahinyuye amagambo ye? Mu by’ukuri inkozi z’ibibi ntizizatsinda.]]></translation>
<footnotes></footnotes>
</aya>
<aya number="18">
<translation><![CDATA[Banasenga ibitari Allah bitagira icyo byabatwara cyangwa ngo bigire icyo byabamarira, bakanavuga bati “Aba ni abavugizi bacu kwa Allah.” Vuga (yewe Muhamadi) uti “Ese murabwira Allah ibyo atazi mu birere cyangwa mu isi? Ubutagatifu ni ubwe kandi arenze kure ibyo bamubangikanya na byo.”]]></translation>
<footnotes></footnotes>
</aya>
<aya number="19">
<translation><![CDATA[(Mu ntangiriro) abantu bari umuryango umwe gusa (bemera Allah) nyuma baza gutandukana. Iyo bitaza kuba ijambo (ryo kudahaniraho) ryaturutse kwa Nyagasani wawe ryabanje, bari guhita bacirirwaho iteka (ryo kurimbuka) ku byo batumvikanagaho.]]></translation>
<footnotes></footnotes>
</aya>
<aya number="20">
<translation><![CDATA[Baranavuga bati “Kuki atamanurirwa igitangaza giturutse kwa Nyagasani we (kitwemeza ukuri kwe)? Vuga (yewe Muhamadi) uti “Mu by’ukuri ubumenyi bw’ibitagaragara ni ubwa Allah; ngaho nimutegereze, mu by’ukuri ndi kumwe namwe mu bategereje (uko Allah azadukiranura).”]]></translation>
<footnotes></footnotes>
</aya>
<aya number="21">
<translation><![CDATA[N’iyo dusogongeje abantu ku mpuhwe (zacu) nyuma y’amakuba yabagezeho, bacurira imigambi mibisha amagambo yacu. Vuga (yewe Muhamadi) uti “Allah ni ubanguka mu kuburizamo imigambi mibisha.” Mu by’ukuri Intumwa zacu (abamalayika) zandika imigambi mibisha yanyu (hanyuma tukazabakurikirana).]]></translation>
<footnotes></footnotes>
</aya>
<aya number="22">
<translation><![CDATA[(Allah) ni We ubashoboza kugenda imusozi no mu nyanja, n’igihe muba muri mu mato akabajyana bitewe n’umuyaga mwiza, (abagenzi) bakawishimira, hanyuma bakagerwaho n’inkubi y’umuyaga, umuhengeri ukabagota uturutse impande zose bakabona ko bagoswe (n’urupfu), maze bagasaba Allah bamwibombaritseho (bavuga bati) “Nuramuka uturokoye aya (makuba), rwose turaba mu bashimira.”]]></translation>
<footnotes></footnotes>
</aya>
<aya number="23">
<translation><![CDATA[Ariko iyo amaze kubarokora, bigomeka ku isi bidakwiye. Yemwe bantu! Mu by’ukuri ukwigomeka kwanyu ni mwe kuzagaruka, kandi ibyo ni umunezero w’ubuzima bw’isi (utaramba). Hanyuma iwacu ni ho muzagaruka maze tubamenyeshe ibyo mwakoraga.]]></translation>
<footnotes></footnotes>
</aya>
<aya number="24">
<translation><![CDATA[Mu by’ukuri ubuzima bw’isi bugereranywa nk’amazi (imvura) twamanuye mu kirere, akameza ibimera byo ku isi biribwa n’abantu n’amatungo, kugeza ubwo isi itoshye ibereye amaso, maze abayituye bakibwira ko bayigenga, nuko ikagerwaho n’itegeko ryacu (ryo kurimbura ibiyiriho), haba mu ijoro cyangwa ku manywa, maze tukabigira nk’ibyarandaguwe ndetse nk’aho bitari bihari umunsi wa mbere yaho. Uko ni ko dusobanura ibimenyetso ku bantu batekereza.]]></translation>
<footnotes></footnotes>
</aya>
<aya number="25">
<translation><![CDATA[Kandi Allah ahamagarira kugana ubuturo bw’amahoro (Ijuru), akanayobora uwo ashaka mu nzira igororotse (Isilamu).]]></translation>
<footnotes></footnotes>
</aya>
<aya number="26">
<translation><![CDATA[Abakoze neza bazagororerwa ibyiza (Ijuru) ndetse bazanagira akarusho (ko kubona uburanga bwa Allah). Kandi uburanga bwabo ntibuzigera butwikirwa n’umwotsi ngo bwirabure cyangwa ngo basuzugurike. Abo ni abantu bo mu ijuru, bazaribamo ubuziraherezo.]]></translation>
<footnotes></footnotes>
</aya>
<aya number="27">
<translation><![CDATA[Naho abakoze ibibi bazahembwa ikibi gihwanye n’ibyo bakoze, ndetse basuzugurike. Ntibazagira ubakiza (ibihano bya) Allah. Uburanga bwabo buzaba bumeze nk’ubutwikiriwe n’umwijima w’ijoro ry’icuraburindi. Abo ni abantu bo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="28">
<translation><![CDATA[(Unibuke yewe Muhamadi) umunsi tuzabakusanyiriza hamwe bose, maze tukabwira ababangikanyije Allah tuti “Nimujye ukwanyu, mwe n’ibigirwamana byanyu!” Tuzabatandukanya maze ibigirwamana byabo bivuge biti “Si twe mwajyaga mugaragira.”]]></translation>
<footnotes></footnotes>
</aya>
<aya number="29">
<translation><![CDATA[“Bityo Allah arahagije kuba umuhamya hagati yacu namwe, kuko mu by’ukuri tutari tuzi ko mutugaragira.”]]></translation>
<footnotes></footnotes>
</aya>
<aya number="30">
<translation><![CDATA[Aho, buri muntu azamenya ibyo yakoraga maze basubizwe kwa Allah, Umurinzi wabo w’ukuri, nuko ibigirwamana bihimbiraga bibahungire kure.]]></translation>
<footnotes></footnotes>
</aya>
<aya number="31">
<translation><![CDATA[Vuga (yewe Muhamadi) uti “Ni nde ubaha amafunguro aturutse mu kirere (imvura) no mu isi (ibimera)? Ni nde ugenga kumva no kubona? Ni nde ukura ikizima mu cyapfuye akanakura icyapfuye mu kizima? Ni na nde ugenga gahunda z’ibintu byose? Bazavuga bati “Ni Allah.” Vuga uti “Ese ntimutinya (ibihano bya Allah ku bwo kumubangikanya)?”]]></translation>
<footnotes></footnotes>
</aya>
<aya number="32">
<translation><![CDATA[Uwo ni Allah, Nyagasani wanyu w’ukuri. None se ni iki gikurikira (kureka) ukuri kitari ubuyobe? None se ni gute mwateshuka ku kuri (mukareka kugaragira Allah wenyine)?]]></translation>
<footnotes></footnotes>
</aya>
<aya number="33">
<translation><![CDATA[Uko ni ko ijambo rya Nyagasani wawe ryasohoye kuri ba bandi bigometse ko batazigera bemera (Allah ndetse n’Intumwa ye).]]></translation>
<footnotes></footnotes>
</aya>
<aya number="34">
<translation><![CDATA[Vuga (yewe Muhamadi) uti “Ese mu bigirwamana byanyu hari icyarema ibiremwa bitari biriho kikazanabigarura (nyuma yo gupfa)? Vuga uti “Allah ni We waremye ibiremwa bitari biriho akazanabigarura (nyuma yo gupfa).” Ese ni gute mwateshuka ku kuri?]]></translation>
<footnotes></footnotes>
</aya>
<aya number="35">
<translation><![CDATA[Vuga (yewe Muhamadi) uti “Ese mu bigirwamana byanyu hari icyayobora (abantu) mu nzira y’ukuri?” Vuga uti “Allah ni We uyobora (abantu) mu nzira y’ukuri. Ese ukwiye gukurikirwa ni uyobora mu nzira y’ukuri, cyangwa ni utayobora atabanje kuyoborwa? None se ubwo ibyanyu bimeze bite? Ni gute mubona ibintu?”]]></translation>
<footnotes></footnotes>
</aya>
<aya number="36">
<translation><![CDATA[Kandi abenshi muri bo nta kindi bakurikira kitari ugukekeranya. Rwose gukekeranya nta cyo byamara imbere y’ukuri. Mu by’ukuri Allah ni Umumenyi uhebuje w’ibyo bakora.]]></translation>
<footnotes></footnotes>
</aya>
<aya number="37">
<translation><![CDATA[Ntibishoboka ko iyi Qur’an yahimbwa n’undi wese, uretse ko yaturutse kwa Allah. Ahubwo ishimangira ibitabo byayibanjirije ikanatanga ibisobanuro birambuye ku bitabo (bya Tawurati, Ivanjili n’ibindi). Nta gushidikanya kuyirangwamo, yaturutse kwa Nyagasani w’ibiremwa byose.]]></translation>
<footnotes></footnotes>
</aya>
<aya number="38">
<translation><![CDATA[Cyangwa se bavuga ko (Muhamadi) yayihimbye. Vuga uti “Ngaho nimuzane isura (imwe imeze) nka yo (Qur’an), muniyambaze abo mushoboye bose batari Allah, niba koko muri abanyakuri.”]]></translation>
<footnotes></footnotes>
</aya>
<aya number="39">
<translation><![CDATA[Ahubwo bahinyuye (Qur’an banahakana) ibyo batari bafitiye ubumenyi ndetse n’ibisobanuro byabyo bitarabageraho. Uko ni ko abababanjirije bahinyuye. Bityo reba uko iherezo ry’inkozi z’ibibi ryagenze!]]></translation>
<footnotes></footnotes>
</aya>
<aya number="40">
<translation><![CDATA[No muri bo hari abayemera (Qur’an) ndetse n’abatayemera, kandi Nyagasani wawe azi neza abangizi.]]></translation>
<footnotes></footnotes>
</aya>
<aya number="41">
<translation><![CDATA[Nibanaguhinyura (yewe Muhamadi) uzavuge uti “Mfite ibikorwa byanjye namwe mukagira ibyanyu! Ntimuzabazwa ibyo nkora kandi nanjye sinzabazwa ibyo mukora.”]]></translation>
<footnotes></footnotes>
</aya>
<aya number="42">
<translation><![CDATA[No muri bo hari abagutega amatwi (ariko ntibayoboke); ese ni wowe wumvisha abatumva kabone n’ubwo baba badasobanukirwa?]]></translation>
<footnotes></footnotes>
</aya>
<aya number="43">
<translation><![CDATA[No muri bo hari abakwitegereza (ariko ntibabone ibyo Allah yaguhaye bijyanye n’urumuri rw’ukwemera). Ese wayobora abigira nk’abatabona kabone n’ubwo baba batabona koko?]]></translation>
<footnotes></footnotes>
</aya>
<aya number="44">
<translation><![CDATA[Mu by’ukuri Allah ntacyo ajya ahuguza abantu, ahubwo abantu ni bo bihemukira ubwabo.]]></translation>
<footnotes></footnotes>
</aya>
<aya number="45">
<translation><![CDATA[N’umunsi azabakoranyiriza hamwe, (bazamera) nk’aho batigeze babaho (ku isi) uretse isaha imwe yo ku manywa, kandi bazamenyana. Rwose ba bandi bahakanye kuzahura na Allah barahombye, kandi ntibayobotse.]]></translation>
<footnotes></footnotes>
</aya>
<aya number="46">
<translation><![CDATA[Kandi (yewe Muhamadi) n’iyo twakwereka bimwe mu byo tubasezeranya (ukiri ku isi), cyangwa tukakuzuriza igihe cyawe (ugapfa), (uko byagenda kose) iwacu ni ho bazagarurwa. Hanyuma Allah akaba umuhamya w’ibyo bakoraga.]]></translation>
<footnotes></footnotes>
</aya>
<aya number="47">
<translation><![CDATA[Na buri muryango (Umat) wahawe Intumwa; ubwo Intumwa yabo izaba ije (gutanga ubuhamya ku munsi w’imperuka), bazacirwa imanza mu butabera kandi ntibazarenganywa.]]></translation>
<footnotes></footnotes>
</aya>
<aya number="48">
<translation><![CDATA[Baranavuga bati “Iryo sezerano (imperuka) rizasohora ryari niba koko muri abanyakuri?”]]></translation>
<footnotes></footnotes>
</aya>
<aya number="49">
<translation><![CDATA[Vuga (yewe Muhamadi) uti “Ku bwanjye, nta bushobozi mfite bwo kugira ikibi nakwikiza cyangwa ngo ngire icyiza nakwimarira uretse icyo Allah yashaka. Buri muryango (Umat) wagenewe igihe ntarengwa (cyo kubaho); iyo igihe cyabo kigeze, ntibarindirizwa na gato cyangwa ngo bihutishwe mbere yacyo.”]]></translation>
<footnotes></footnotes>
</aya>
<aya number="50">
<translation><![CDATA[Vuga uti “Nimumbwire! Ese ibihano bye (Allah) biramutse bibagezeho nijoro cyangwa ku manywa (mwabihungira he)? None se ni iki inkozi z’ibibi zisaba kubyihutishaho?”]]></translation>
<footnotes></footnotes>
</aya>
<aya number="51">
<translation><![CDATA[Ese biramutse bibagezeho ni bwo mwabyemera? (Icyo gihe muzabwirwa muti) Ese ubu (ni bwo mwemeye) kandi mwarajyaga musaba ko byihutishwa?]]></translation>
<footnotes></footnotes>
</aya>
<aya number="52">
<translation><![CDATA[Hanyuma ba bandi bihemukiye babwirwe bati “Ngaho nimwumve ububabare bw’ibihano bihoraho. Ese hari ikindi muhaniwe kitari ibyo mwakoraga?”]]></translation>
<footnotes></footnotes>
</aya>
<aya number="53">
<translation><![CDATA[Barakubaza bati “Ese ibyo uvuga (byerekeranye n’imperuka) ni ukuri?” Vuga (yewe Muhamadi) uti “Yego! Ndahiye ku izina rya Nyagasani wanjye! Ni ukuri! Kandi ntabwo mwananira Allah (nta ho mwamucikira.)”]]></translation>
<footnotes></footnotes>
</aya>
<aya number="54">
<translation><![CDATA[N’iyo umuntu wese wahemutse yagira ibyo mu isi byose agashaka kubyicunguza (ngo bimurinde ibihano, ntibyakwemerwa). Bazagerageza guhisha akababaro kabo ubwo bazaba babonye ibihano bibagezeho, kandi bazacirwa imanza mu butabera ndetse ntibazarenganywa.]]></translation>
<footnotes></footnotes>
</aya>
<aya number="55">
<translation><![CDATA[Nta gushidikanya ko mu by’ukuri ibiri mu birere n’ibiri mu isi byose ari ibya Allah. Nta gushidikanya ko mu by’ukuri isezerano rya Allah ari ukuri. Nyamara abenshi muri bo ntibabizi.]]></translation>
<footnotes></footnotes>
</aya>
<aya number="56">
<translation><![CDATA[Ni We utanga ubuzima n’urupfu, kandi iwe ni ho (mwese) muzasubizwa.]]></translation>
<footnotes></footnotes>
</aya>
<aya number="57">
<translation><![CDATA[Yemwe bantu! Mu by’ukuri mwagezweho n’inyigisho (Qur’an) ziturutse kwa Nyagasani wanyu, zikaba n’umuti w’ibiri mu bituza byanyu (nk’ibangikanyamana, uburwayi butandukanye, ishyari n’ibindi), ndetse zikaba umuyoboro n’impuhwe ku bemeramana.]]></translation>
<footnotes></footnotes>
</aya>
<aya number="58">
<translation><![CDATA[Vuga (yewe Muhamadi) uti “Ku bw’ingabire za Allah no ku bw’impuhwe ze; ibyo bibe ari byo bishimira, kuko ari byo byiza kurusha ibyo bigwizaho.”]]></translation>
<footnotes></footnotes>
</aya>
<aya number="59">
<translation><![CDATA[Vuga uti “Nimumbwire ku by’amafunguro Allah yabamanuriye, maze amwe mukayaziririza andi mukayazirura!” Vuga uti “Ese Allah ni We wabibahereye uburenganzira, cyangwa mwahimbiye Allah ikinyoma?”]]></translation>
<footnotes></footnotes>
</aya>
<aya number="60">
<translation><![CDATA[Ese ba bandi bahimbira Allah ibinyoma bazaba batekereza iki ku munsi w’imperuka? Mu by’ukuri Allah ni Nyirubuntu buhebuje ku bantu, nyamara abenshi muri bo ntibashimira.]]></translation>
<footnotes></footnotes>
</aya>
<aya number="61">
<translation><![CDATA[Nta cyo waba ukora cyose (yewe Muhamadi) cyangwa ngo ube usoma Qur’an, ndetse nta n’igikorwa icyo ari cyo cyose mwaba mukora ngo tubure kubagenzura igihe mugikora. Kandi nta kijya cyihisha Nyagasani wawe haba mu isi cyangwa mu kirere, kabone n’ubwo kaba ari akantu gato cyane kadashobora kuboneshwa amaso ndetse n’agato kukarusha cyangwa akanini kuri two; ngo kabure kuba kanditswe mu gitabo gisobanutse (gikubiyemo igeno rya buri kintu).]]></translation>
<footnotes></footnotes>
</aya>
<aya number="62">
<translation><![CDATA[Nta gushidikanya ko mu by’ukuri inshuti za Allah zitazigera zigira ubwoba ndetse n’agahinda.]]></translation>
<footnotes></footnotes>
</aya>
<aya number="63">
<translation><![CDATA[(Abo ni) ba bandi bemeye kandi bakaba baratinyaga Allah.]]></translation>
<footnotes></footnotes>
</aya>
<aya number="64">
<translation><![CDATA[Bazahabwa inkuru nziza mu buzima bwo ku isi n’ubwo ku mperuka. Amagambo ya Allah ntabwo ajya ahinduka. Iyo ni yo ntsinzi ihambaye.]]></translation>
<footnotes></footnotes>
</aya>
<aya number="65">
<translation><![CDATA[Kandi ntugaterwe agahinda n’imvugo zabo; kuko mu by’ukuri ubutware bwose (ububasha bwose) ari ubwa Allah. Ni we Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="66">
<translation><![CDATA[Nta gushidikanya ko mu by’ukuri ibiri mu birere n’ibiri mu isi ari ibya Allah. None se ba bandi basenga ibigirwamana babisimbuje Allah hari ikindi bakurikira kitari ugukekeranya no guhimba ibinyoma?]]></translation>
<footnotes></footnotes>
</aya>
<aya number="67">
<translation><![CDATA[Ni We wabashyiriyeho ijoro kugira ngo muriruhukemo, n’amanywa kugira ngo mubashe kubona (bityo mushake ibibabeshaho). Mu by’ukuri muri ibyo harimo ibimenyetso ku bantu bumva.]]></translation>
<footnotes></footnotes>
</aya>
<aya number="68">
<translation><![CDATA[Baravuze bati “Allah afite umwana.” Ubutagatifu ni ubwe (Allah)! Arihagije. Ibiri mu birere n’ibiri mu isi ni ibye. Ibi (kuvuga ko Allah afite umwana) nta kimenyetso mubifitiye. Ese (muratinyuka) mugahimbira Allah ibyo mutazi?]]></translation>
<footnotes></footnotes>
</aya>
<aya number="69">
<translation><![CDATA[Vuga uti “Mu by’ukuri ba bandi bahimbira Allah ibinyoma ntibazakiranuka (ku isi no ku mperuka).”]]></translation>
<footnotes></footnotes>
</aya>
<aya number="70">
<translation><![CDATA[Ni umunezero w’igihe gito ku isi, hanyuma bakazagarurwa iwacu maze tukabumvisha ububabare bw’ibihano bikaze kubera ibyo bahakanaga.]]></translation>
<footnotes></footnotes>
</aya>
<aya number="71">
<translation><![CDATA[Unabasomere inkuru ya Nuhu (Nowa) ubwo yabwiraga abantu be ati “Yemwe bantu banjye! Niba kuba mbarimo no kuba mbibutsa amagambo ya Allah bibabereye umutwaro (mumenye ko) Allah ari we niringiye. Ngaho nimuhuze umugambi munishyire hamwe n’ibigirwamana byanyu, kandi imigambi yanyu ntibe rwihishwa, maze mumfatire icyemezo kandi ntimundindirize.”]]></translation>
<footnotes></footnotes>
</aya>
<aya number="72">
<translation><![CDATA[Ariko nimuramuka muteye umugongo (ntimwumve ibyo mbahamagarira, mumenye ko) nta gihembo mbasabye, (kuko) igihembo cyanjye kiri kwa Allah, kandi nategetswe kuba mu bicisha bugufi (Abayisilamu).]]></translation>
<footnotes></footnotes>
</aya>
<aya number="73">
<translation><![CDATA[Nuko baramuhinyura maze tumurokorana n’abari kumwe na we mu nkuge, tubagira abasigire (ku isi), tunaroha abahinyuye amagambo yacu. Ngaho itegereze uko iherezo ry’ababuriwe ryagenze!]]></translation>
<footnotes></footnotes>
</aya>
<aya number="74">
<translation><![CDATA[Hanyuma nyuma ye (Nowa) twohereza Intumwa ku bantu bazo. Zabazaniye ibimenyetso bigaragara ariko ntibemera ibyo bari barahakanye mbere. Uko ni ko tudanangira imitima y’abarengera.]]></translation>
<footnotes></footnotes>
</aya>
<aya number="75">
<translation><![CDATA[Nuko nyuma yabo twohereza Musa na Haruna bafite ibitangaza byacu, bajya kwa Farawo n’abambari be, ariko (Farawo n’abambari be) bishyize hejuru baba abantu b’inkozi z’ibibi.]]></translation>
<footnotes></footnotes>
</aya>
<aya number="76">
<translation><![CDATA[Bamaze kugerwaho n’ukuri kuduturutseho, baravuga bati “Mu by’ukuri ubu ni uburozi bugaragara!”]]></translation>
<footnotes></footnotes>
</aya>
<aya number="77">
<translation><![CDATA[Musa aravuga ati “Muravuga mutyo ku kuri kwabagezeho? Ese koko murabona ubu ari uburozi? Nyamara abarozi ntibazakiranuka!”]]></translation>
<footnotes></footnotes>
</aya>
<aya number="78">
<translation><![CDATA[Baravuga bati “Ese uje kugira ngo udukure ku myizerere twasanganye abakurambere bacu, no kugira ngo mwembi mugire ubuhangange mu gihugu, kandi mwembi tutabemera?”]]></translation>
<footnotes></footnotes>
</aya>
<aya number="79">
<translation><![CDATA[Farawo aranavuga ati “Nimunzanire buri murozi wese w’umuhanga.”]]></translation>
<footnotes></footnotes>
</aya>
<aya number="80">
<translation><![CDATA[Nuko abarozi bamaze kuza, Musa arababwira ati “Nimunage hasi ibyo mushaka kunaga.”]]></translation>
<footnotes></footnotes>
</aya>
<aya number="81">
<translation><![CDATA[Nuko bamaze kunaga, Musa aravuga ati “Ibyo mwazanye ni uburozi, rwose Allah arabiburizamo. Mu by’ukuri Allah ntatuma ibikorwa by’abangizi bitungana.”]]></translation>
<footnotes></footnotes>
</aya>
<aya number="82">
<translation><![CDATA[Kandi Allah ashimangiza ukuri amagambo ye, kabone n’ubwo bitashimisha inkozi z’ibibi.]]></translation>
<footnotes></footnotes>
</aya>
<aya number="83">
<translation><![CDATA[Ariko nta wemeye Musa, uretse (bamwe) mu bakomoka mu bantu be, kubera gutinya Farawo n’abambari be ko babagirira nabi. Kandi mu by’ukuri Farawo yishyiraga hejuru ku isi ndetse akaba no mu barengera bagakabya.]]></translation>
<footnotes></footnotes>
</aya>
<aya number="84">
<translation><![CDATA[Nuko Musa aravuga ati “Yemwe bantu banjye! Niba mwaremeye Allah, nimumwiringire niba koko muri Abayisilamu.”]]></translation>
<footnotes></footnotes>
</aya>
<aya number="85">
<translation><![CDATA[Maze baravuga bati “Allah wenyine ni we twiringiye. Nyagasani wacu! Ntushoboze inkozi z’ibibi kudutsinda bitatubera ibigeragezo (tukadohoka ku kwemera kwacu).”]]></translation>
<footnotes></footnotes>
</aya>
<aya number="86">
<translation><![CDATA[“Kandi ku bw’impuhwe zawe dukize abantu b’abahakanyi.”]]></translation>
<footnotes></footnotes>
</aya>
<aya number="87">
<translation><![CDATA[Nuko Musa n’umuvandimwe we tubahishurira ubutumwa (tugira tuti) “Nimuhe abantu banyu amazu mu Misiri, kandi amazu yanyu muyagire aho gusengera, ndetse mujye muhozaho iswala.[1] Ngaho geza inkuru nziza ku bemera.”]]></translation>
<footnotes><![CDATA[[1] Twararisobanuye mu mirongo yatambutse.]]></footnotes>
</aya>
<aya number="88">
<translation><![CDATA[Musa aravuga ati “Nyagasani wacu! Mu by’ukuri wahaye Farawo n’abambari be imitako n’imitungo mu buzima bw’isi (ntibagushimira), Nyagasani wacu! Byabaye impamvu yo kuyobya (abantu) inzira yawe. Nyagasani wacu! Oreka imitungo yabo (ntigire icyo ibamarira) unadanangire imitima yabo, kugira ngo batemera kugeza babonye ibihano bibabaza.”]]></translation>
<footnotes></footnotes>
</aya>
<aya number="89">
<translation><![CDATA[(Allah) aravuga ati “Mu by’ukuri ubusabe bwanyu mwembi (Musa na Haruna) bwakiriwe. Bityo, nimushikame ku nzira igororotse kandi ntimuzigere mukurikira na rimwe inzira y’abadafite ubumenyi.”]]></translation>
<footnotes></footnotes>
</aya>
<aya number="90">
<translation><![CDATA[Nuko bene Isiraheli tubambutsa inyanja, maze Farawo n’ingabo ze barabakurikira kubera urwango n’ubugizi bwa nabi, kugeza ubwo (Farawo) arohamye, maze aravuga ati “Nemeye ko nta yindi mana ikwiye gusengwa by’ukuri uretse iyo bene Isiraheli bemeye, kandi njye ndi umwe mu Bayisilamu.”]]></translation>
<footnotes></footnotes>
</aya>
<aya number="91">
<translation><![CDATA[Ese ubu (ni bwo ubonye kwemera) kandi wari warigometse ukaba no mu bangizi?]]></translation>
<footnotes></footnotes>
</aya>
<aya number="92">
<translation><![CDATA[Uyu munsi turarohora umubiri wawe (tuwurinde kwangirika), kugira ngo uzabere ikimenyetso abazabaho nyuma yawe! Nyamara abenshi mu bantu ni indangare ntibita ku bimenyetso byacu (ngo babikuremo isomo).]]></translation>
<footnotes></footnotes>
</aya>
<aya number="93">
<translation><![CDATA[Kandi mu by’ukuri bene Isiraheli twabatuje ahantu hubahitse, tunabaha ibyiza kandi ntibigeze batandukana mbere y’uko bagerwagaho n’ubumenyi (Tawurati). Mu by’ukuri Nyagasani wawe azabakiranura ku munsi w’imperuka mu byo batavugagaho rumwe.]]></translation>
<footnotes></footnotes>
</aya>
<aya number="94">
<translation><![CDATA[Kandi (yewe Muhamadi) niba ushidikanya ku byo twaguhishuriye, ngaho baza abasomye ibitabo (Tawurati na Injili) mbere yawe. Mu by’ukuri wagezweho n’ukuri guturutse kwa Nyagasani wawe. Bityo ntukabe mu bashidikanya.]]></translation>
<footnotes></footnotes>
</aya>
<aya number="95">
<translation><![CDATA[Ntuzanigere uba umwe mu bahinyuye amagambo ya Allah, utazavaho ukaba mu banyagihombo.]]></translation>
<footnotes></footnotes>
</aya>
<aya number="96">
<translation><![CDATA[Mu by’ukuri ba bandi ijambo rya Nyagasani wawe (ry’ibihano) ryabereye impamo ntibazigera bemera.]]></translation>
<footnotes></footnotes>
</aya>
<aya number="97">
<translation><![CDATA[N’iyo buri kimenyetso cyabageraho (ntibakwemera), kugeza babonye ibihano bibabaza.]]></translation>
<footnotes></footnotes>
</aya>
<aya number="98">
<translation><![CDATA[Ese haba hari umudugudu wemeye (nyuma yo kubona ibihano) maze ukagirirwa akamaro nyuma y’uko wemera, usibye abantu ba Yunusu (Yona) ubwo bemeraga! Twabakuriyeho ibihano bisuzuguritse mu buzima bwo ku isi, nuko turabanezeza by’igihe gito.]]></translation>
<footnotes></footnotes>
</aya>
<aya number="99">
<translation><![CDATA[Kandi iyo Nyagasani wawe aza kubishaka, abari ku isi bose bari kwemera. Ese wowe (Muhamadi) urahatira abantu kuba abemeramana?]]></translation>
<footnotes></footnotes>
</aya>
<aya number="100">
<translation><![CDATA[Umuntu ntashobora kwemera (ku bwe) bitari ku bushake bwa Allah, kandi (Allah) agena ibihano kuri ba bandi badafite ubwenge (bwo gukurikiza amategeko ye).]]></translation>
<footnotes></footnotes>
</aya>
<aya number="101">
<translation><![CDATA[Vuga (yewe Muhamadi) uti “Nimwitegereze ibiri mu birere n’ibiri mu isi byose, ariko ibitangaza n’ababurizi ntibigirira akamaro abatemera.”]]></translation>
<footnotes></footnotes>
</aya>
<aya number="102">
<translation><![CDATA[Ese hari ikindi bategereje kitari igisa nk’iminsi (mibi y’ibihano) y’ababayeho mbere yabo? Babwire (yewe Muhamadi) uti “Ngaho nimutegereze, rwose ndi kumwe namwe mu bategereje.”]]></translation>
<footnotes></footnotes>
</aya>
<aya number="103">
<translation><![CDATA[Nuko turokora Intumwa zacu na ba bandi bemeye. Uko ni ko ari inshingano yacu kurokora abemeramana.]]></translation>
<footnotes></footnotes>
</aya>
<aya number="104">
<translation><![CDATA[Vuga (yewe Muhamadi) uti “Yemwe bantu! Niba mushidikanya ku idini ryanjye, (mumenye ko) ntazigera ngaragira ibyo mugaragira bitari Allah. Ahubwo ngaragira Allah We ubambura ubuzima, kandi nategetswe kuba umwe mu bemera.”]]></translation>
<footnotes></footnotes>
</aya>
<aya number="105">
<translation><![CDATA[(Naranahishuriwe nti) “Unashikame ku idini (Isilamu) ugaragira Allah wenyine, kandi uramenye ntuzabe mu babangikanyamana.”]]></translation>
<footnotes></footnotes>
</aya>
<aya number="106">
<translation><![CDATA[“Kandi ntukagire undi usaba utari Allah, utagira icyo akumarira cyangwa ngo agire icyo agutwara. Nuramuka ubikoze, mu by’ukuri ubwo uzaba ubaye mu babangikanyamana.”]]></translation>
<footnotes></footnotes>
</aya>
<aya number="107">
<translation><![CDATA[Kandi Allah aramutse aguteje ingorane, nta wazigukiza utari We, ndetse anagushakiye icyiza, nta wakumira ingabire ze agenera uwo ashaka mu bagaragu be. Kandi ni We Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="108">
<translation><![CDATA[Vuga (yewe Muhamadi) uti “Yemwe bantu! Rwose mwagezweho n’ukuri guturutse kwa Nyagasani wanyu. Bityo, uyobotse aba yigiriye neza ndetse n’uyobye aba yihemukiye. Kandi njye si ndi umuhagararizi wanyu (sinoherejwe kugira ngo mbahatire kuyoboka).”]]></translation>
<footnotes></footnotes>
</aya>
<aya number="109">
<translation><![CDATA[Kandi ujye ukurikiza ibyo uhishurirwa, unihangane kugeza ubwo Allah abakiranuye (wowe na bo), kuko ari We Mukiranuzi mwiza.]]></translation>
<footnotes></footnotes>
</aya>
</sura>
<sura number="11">
<aya number="1">
<translation><![CDATA[Alif Laam Raa.[1] Iki ni igitabo kigizwe n’imirongo yasobekanywe ubushishozi, hanyuma isesengurwa na Nyirubugenge buhambaye, Umumenyi wa byose.]]></translation>
<footnotes><![CDATA[[1] Alif Laam Raa: Inyuguti nk’izi twazivuzeho mu ntangiriro ya Surat Al Baqarat.]]></footnotes>
</aya>
<aya number="2">
<translation><![CDATA[(Twahishuye Qur’an) kugira ngo mutazagira undi mugaragira utari Allah. Mu by’ukuri njye (Muhamadi) ndi Umuburizi wanyu uturutse kuri We (Allah), nkaba n’utanga inkuru nziza.]]></translation>
<footnotes></footnotes>
</aya>
<aya number="3">
<translation><![CDATA[No kugira ngo musabe imbabazi Nyagasani wanyu ndetse munamwicuzeho, bityo azabahe ibyishimo bihebuje kugeza igihe cyagenwe (cyo gupfa), anahe buri wese wakoze neza ibihembo bye. Ariko nimwigomeka (mukirengagiza ibyo mbahamagarira), mu by’ukuri njye ndatinya ko mwazahura n’ibihano byo ku munsi ukomeye.]]></translation>
<footnotes></footnotes>
</aya>
<aya number="4">
<translation><![CDATA[Kwa Allah ni ho muzagaruka (nyuma yo gupfa). Kandi ni We Ushobora byose.]]></translation>
<footnotes></footnotes>
</aya>
<aya number="5">
<translation><![CDATA[Nta gushidikanya ko mu by’ukuri bahisha ibiri mu bituza byabo bakiyegeranya bagamije guhisha (ibirimo). Rwose n’iyo bipfutse imyambaro yabo, (Allah) amenya ibyo bahishe n’ibyo bagaragaza. Mu by’ukuri We ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="6">
<translation><![CDATA[Buri kiremwa cyose kigenda ku isi, Allah yakigeneye amafunguro. Kandi azi ubuturo bwacyo (ku isi) n’aho gishyikira (nyuma yo gupfa). Byose biri mu gitabo gisobanutse.]]></translation>
<footnotes></footnotes>
</aya>
<aya number="7">
<translation><![CDATA[Ni na We waremye ibirere n'isi mu minsi itandatu, kandi Ar’shi[1] ye yari hejuru y’amazi; (ibyo byose yabikoze) kugira ngo abagerageze (bityo agaragaze) muri mwe urusha abandi ibikorwa byiza. Ariko uramutse ubabwiye uti “Mu by’ukuri muzazurwa nyuma yo gupfa”, ba bandi bahakanye bavuga bati “Iyi (Qur’an) nta kindi iri cyo uretse ko ari uburozi bugaragara.”]]></translation>
<footnotes><![CDATA[[1] Reba uko twasobanuye iri jambo Surat ul A’araf: 54.]]></footnotes>
</aya>
<aya number="8">
<translation><![CDATA[Kandi turamutse dukerereje ibihano kuri bo kugeza igihe cyagenwe, rwose bavuga (bannyega) bati “Ni iki kibibujije?” Bamenye ko umunsi (ibihano) bizabageraho ntakizabibakiza, kandi bazagotwa (n’ibihano) by’ibyo bajyaga bakerensa.]]></translation>
<footnotes></footnotes>
</aya>
<aya number="9">
<translation><![CDATA[N’iyo dusogongeje umuntu ku mpuhwe ziduturutseho nyuma tukazimwambura, mu by’ukuri ariheba cyane agahakana yivuye inyuma (inema za Allah).]]></translation>
<footnotes></footnotes>
</aya>
<aya number="10">
<translation><![CDATA[Kandi n’iyo tumusogongeje ku byiza nyuma yo kugerwaho n'amakuba, rwose aravuga ati “Ibibi bimvuyeho”, nuko akishima akanirata cyane.]]></translation>
<footnotes></footnotes>
</aya>
<aya number="11">
<translation><![CDATA[Uretse ba bandi bihanganye bakanakora ibikorwa byiza; abo bazahabwa imbabazi ndetse n’igihembo gihebuje (Ijuru).]]></translation>
<footnotes></footnotes>
</aya>
<aya number="12">
<translation><![CDATA[Hari ubwo wowe (Muhamadi) wareka (kubagezaho) bimwe mu byo uhishurirwa, ndetse n’igituza cyawe kikaremererwa kuko bavuga bati “Kuki atamanuriwe ubutunzi cyangwa ngo azane n’umumalayika (ushimangira ubutumwa bwe)?” (Bagezeho ibyo uhishurirwa, kuko) mu by’ukuri wowe uri umuburizi. Kandi Allah ni Umuhagararizi wa byose.]]></translation>
<footnotes></footnotes>
</aya>
<aya number="13">
<translation><![CDATA[Cyangwa baravuga bati “(Intumwa Muhamadi) yarayihimbiye (Qur’an).” Vuga uti “Ngaho nimuzane isura (ibice bya Qur’an) icumi mwihimbiye zimeze nka yo, maze muniyambaze abo mushoboye bose batari Allah, niba koko muri abanyakuri.”]]></translation>
<footnotes></footnotes>
</aya>
<aya number="14">
<translation><![CDATA[Ubwo nibatazibazanira, mumenye ko (Qur’an) yahishuwe ku bumenyi bwa Allah, kandi ko nta yindi mana ikwiye gusengwa by’ukuri itari We. Ku bw’ibyo se mwemeye guca bugufi (kuba Abayisilamu)?]]></translation>
<footnotes></footnotes>
</aya>
<aya number="15">
<translation><![CDATA[Abashaka ubuzima bwo ku isi n'imitako yayo, tuzabahembera ibikorwa byabo byuzuye bakiyiriho, ndetse nta n’ikigabanyijweho.]]></translation>
<footnotes></footnotes>
</aya>
<aya number="16">
<translation><![CDATA[Abo ni ba bandi batazagira ikindi bahembwa ku munsi w’imperuka uretse umuriro, kandi ibyo bayikozeho (isi) nta cyo byabamariye, ndetse n’ibyo bakoraga byabaye imfabusa.]]></translation>
<footnotes></footnotes>
</aya>
<aya number="17">
<translation><![CDATA[Ese abashingiye ku kuri (abemeramana) guturutse kwa Nyagasani wabo, maze uko kuri (Qur’an) kugasomwa n’umuhamya (Malayika Jibril) umuturutseho, ndetse na mbere y’uko kuri, hari igitabo (Tawurati) cyahishuriwe Musa ari umuyoboro n’impuhwe, na cyo bakaba bacyemera; (ese abo baba kimwe n’abayobye?) Naho abo mu dutsiko bahakanye uko kuri, umuriro ni ryo sezerano ryabo. Bityo, ibyo ntukabishidikanyeho kuko rwose (iyo Qur’an) ari ukuri guturutse kwa Nyagasani wawe, ariko abenshi mu bantu ntibemera.]]></translation>
<footnotes></footnotes>
</aya>
<aya number="18">
<translation><![CDATA[Ni nde nkozi y’ibibi kurusha uhimbira Allah ikinyoma? Abo bazahagarikwa imbere ya Nyagasani wabo (ku munsi w’imperuka), maze abahamya (abamalayika n’abahanuzi) bavuge bati “Aba ni bo babeshyeye Nyagasani wabo!” Nta gushidikanya ko umuvumo wa Allah uri ku nkozi z’ibibi;]]></translation>
<footnotes></footnotes>
</aya>
<aya number="19">
<translation><![CDATA[Ba bandi bakumira (abantu) kugana inzira ya Allah, bakifuza ko (iyo nzira) yatana (ngo igendere ku marangamutima yabo), kandi bagahakana imperuka.]]></translation>
<footnotes></footnotes>
</aya>
<aya number="20">
<translation><![CDATA[Abo ntabwo bananirana (nta ho bacikira ibihano bya Allah) ku isi, kandi nta barinzi (babibarinda) batari Allah, ndetse bazanakubirwa kabiri ibihano (kubera ko) batashoboraga kumva ndetse ntibanashobore kubona (ukuri).]]></translation>
<footnotes></footnotes>
</aya>
<aya number="21">
<translation><![CDATA[Abo ni bo bihombeje ubwabo, kandi ibyo bihimbiye (biringira ko bizabakorera ubuvugizi kwa Allah ku munsi w’imperuka) bizabitarura babibure!]]></translation>
<footnotes></footnotes>
</aya>
<aya number="22">
<translation><![CDATA[Mu by’ukuri nta gushidikanya ko ari bo bazaba abanyagihombo gihambaye ku munsi w’imperuka.]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri ba bandi bemeye bakanakora ibikorwa byiza, ndetse bakanicisha bugufi kuri Nyagasani wabo; bazaba mu Ijuru ubuziraherezo.]]></translation>
<footnotes></footnotes>
</aya>
<aya number="24">
<translation><![CDATA[Urugero rw'amatsinda abiri (iry’abahakanyi n’iry’abemeramana) ni nko gufata umuntu utabona ndetse akaba atanumva, ukamugereranya n'ubona kandi akaba yumva. Ese ayo matsinda yombi uyagereranyije yareshya? Ese ntimwibuka?]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri twohereje Nuhu ku bantu be (arababwira ati) “Rwose njye ndi umuburizi wanyu ugaragara.”]]></translation>
<footnotes></footnotes>
</aya>
<aya number="26">
<translation><![CDATA[“(Ndababurira) ko mutagomba kugira undi musenga utari Allah. Mu by’ukuri ndatinya ko mwazahura n’ibihano by'umunsi ubabaza.”]]></translation>
<footnotes></footnotes>
</aya>
<aya number="27">
<translation><![CDATA[Nuko ibikomerezwa byo mu bantu be byahakanye biravuga biti “Tubona uri umuntu nkatwe kandi nta n’abandi bagukurikiye uretse abaciriritse muri twe, ndetse na bo bakaba barabikoze badatekereje. Kandi nta n’icyo muturusha, ahubwo dutekereza ko muri abanyabinyoma.”]]></translation>
<footnotes></footnotes>
</aya>
<aya number="28">
<translation><![CDATA[(Nuhu) aravuga ati “Yemwe bantu banjye! Ese murabibona mute ndamutse mfite ikimenyetso kigaragara giturutse kwa Nyagasani wanjye, akaba ari na we wampundagajeho impuhwe (ubutumwa) zimuturutseho, ariko mwe (izo mpuhwe) mukaba mutazibona; none se ubwo twabahatira (gukurikira ubutumwa) kandi mubyanga?”]]></translation>
<footnotes></footnotes>
</aya>
<aya number="29">
<translation><![CDATA[“Yemwe bantu banjye! Nta mutungo mbibasabira, ndetse nta n’ahandi nteze igihembo uretse kwa Allah. Ntabwo nshobora kwirukana abemeramana, kuko mu by’ukuri bazahura na Nyagasani wabo, ariko njye ndabona muri abantu b’injiji.”]]></translation>
<footnotes></footnotes>
</aya>
<aya number="30">
<translation><![CDATA[“Yemwe bantu banjye! Ni nde wankiza (ibihano bya) Allah ndamutse mbirukanye? Ese ntimwibuka?”]]></translation>
<footnotes></footnotes>
</aya>
<aya number="31">
<translation><![CDATA[“Simbabwira ko mfite ibigega bya Allah, nta n’ubwo nzi ibitagaragara, ndetse nta n’ubwo mbabwira ko ndi umumalayika, kandi nta n’ubwo mbwira abo amaso yanyu asuzugura ko Allah atazabahundagazaho ibyiza. Allah ni We uzi ibiri mu mitima yabo. (Ndamutse mbibabwiye) naba mbaye mu nkozi z’ibibi.”]]></translation>
<footnotes></footnotes>
</aya>
<aya number="32">
<translation><![CDATA[Baravuga bati “Yewe Nuhu! Rwose watugishije impaka unazitugisha ubugira kenshi; ngaho tuzanire ibyo udukangisha (ibihano), niba koko uri mu banyakuri.”]]></translation>
<footnotes></footnotes>
</aya>
<aya number="33">
<translation><![CDATA[(Nuhu) aravuga ati “Mu by’ukuri Allah ni We wenyine uzabibazanira nabishaka, kandi ntimunaniranye (nta ho mwabihungira.)”]]></translation>
<footnotes></footnotes>
</aya>
<aya number="34">
<translation><![CDATA[“Ndetse nta n’ubwo inama zanjye zabagirira akamaro kabone n’ubwo naba nshatse kuzibagira, igihe Allah ashaka kubarekera mu buyobe. Ni We Nyagasani wanyu kandi iwe ni ho muzasubizwa.”]]></translation>
<footnotes></footnotes>
</aya>
<aya number="35">
<translation><![CDATA[Cyangwa se (ababangikanyamana b’i Maka) bavuga ko (Muhamadi) yayihimbiye (Qur’an)? Vuga uti “Niba narayihimbye icyo cyaha kimbarweho, ariko njye nta ho mpuriye n’ibyaha mukora.”]]></translation>
<footnotes></footnotes>
</aya>
<aya number="36">
<translation><![CDATA[Kandi Nuhu yahishuriwe (ubutumwa bugira buti) “Mu bantu bawe ntawe uzagira ukwemera, usibye abamaze kwemera. Bityo, ntukababazwe n’ibyo bakoraga.”]]></translation>
<footnotes></footnotes>
</aya>
<aya number="37">
<translation><![CDATA[“Maze wubake inkuge tukurinze, (bijyanye) n’ubutumwa bwacu, kandi ntunsabe (kubabarira) ba bandi b’inkozi z’ibibi; kuko mu by’ukuri bagomba kurohama.”]]></translation>
<footnotes></footnotes>
</aya>
<aya number="38">
<translation><![CDATA[Nuko ubwo yubakaga inkuge, buri uko ibikomerezwa byo mu bantu be byamunyuragaho, byaramusekaga. Akavuga ati “Niba mutunnyega natwe tuzabannyega nk’uko mutunnyega.”]]></translation>
<footnotes></footnotes>
</aya>
<aya number="39">
<translation><![CDATA[“Muzanamenya uzagerwaho n'ibihano bimusuzuguza ndetse akazanagerwaho n'ibihano bihoraho.”]]></translation>
<footnotes></footnotes>
</aya>
<aya number="40">
<translation><![CDATA[Nuko ubwo itegeko ryacu (ryo kubahana) ryasohoraga, maze itanura rigatangira gupfupfunyukamo amazi afite imbaraga (nk’ikimenyetso cy’uko ibihano bije) twaravuze tuti “Shyiramo (mu nkuge) ikigabo n’ikigore (bya buri nyamaswa) ndetse n’umuryango wawe, uretse abaciriweho iteka (ryo kurimbuka; ari bo umugore wawe n’umwana wawe), unashyiremo abemeye.” Kandi ntawigeze yemera hamwe nawe uretse mbarwa.]]></translation>
<footnotes></footnotes>
</aya>
<aya number="41">
<translation><![CDATA[Nuko (Nuhu) aravuga ati “Muyinjiremo. Kugenda mu mazi kwayo no kugera ku mwaro kwayo bibe mu izina rya Allah. Mu by’ukuri Nyagasani wanjye ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="42">
<translation><![CDATA[Ubwo (ya nkuge) yari ibatwaye hagati mu muhengeri umeze nk'imisozi, Nuhu yahamagaye umuhungu we wari witaruye ati “Yewe mwana wanjye! Ngwino tujyane kandi ntube hamwe n'abahakanyi.”]]></translation>
<footnotes></footnotes>
</aya>
<aya number="43">
<translation><![CDATA[(Umuhungu we) aravuga ati “Ndahungira ku musozi undinde amazi.” (Nuhu) aravuga ati “Uyu munsi nta gikumira iteka rya Allah, usibye uwo yagiriye impuhwe (ni we uza kurokoka).” Nuko umuhengeri urabatandukanya maze (umuhungu we) aba mu barohamye.]]></translation>
<footnotes></footnotes>
</aya>
<aya number="44">
<translation><![CDATA[Maze isi irabwirwa iti “Yewe wa si we! Mira amazi yawe! Nawe wa kirere we! Hagarika (imvura yawe). Nuko amazi arakama, iteka (ryo kuboreka) riba rirasohoye. Maze (inkuge) ihagarara ku musozi witwa Judi.[1] Nuko havugwa imvugo igira iti “Ukurimbuka kubaye ku bantu b’ababangikanyamana!”]]></translation>
<footnotes><![CDATA[[1] Umusozi witwa Judi, uherereye kuri ubu mu majyepfo y’igihugu cya Turukiya.]]></footnotes>
</aya>
<aya number="45">
<translation><![CDATA[Nuko Nuhu ahamagara Nyagasani we agira ati “Nyagasani wanjye! Mu by’ukuri umuhungu wanjye ari mu bagize umuryango wanjye! Kandi rwose isezerano ryawe ni ukuri, ndetse ni na we Mucamanza usumba abandi.”]]></translation>
<footnotes></footnotes>
</aya>
<aya number="46">
<translation><![CDATA[(Allah) aravuga ati “Yewe Nuhu! Rwose we (umuhungu wawe warohamye) ntabwo ari mu bagize umuryango wawe (nagusezeranyije kurokora). Mu by’ukuri ibikorwa bye ntibitunganye, kandi ntukambaze ibyo udafitiye ubumenyi. Mu by’ukuri ndakugira inama ngo utavaho ukaba umwe mu njiji.”]]></translation>
<footnotes></footnotes>
</aya>
<aya number="47">
<translation><![CDATA[(Nuhu) aravuga ati “Nyagasani wanjye! Ndakwiragije ngo undinde kuba nakubaza ibyo ntafitiye ubumenyi. Kandi uramutse utambabariye ngo unangirire impuhwe, mu by’ukuri naba mu banyagihombo.”]]></translation>
<footnotes></footnotes>
</aya>
<aya number="48">
<translation><![CDATA[Arabwirwa ati “Yewe Nuhu! Ururuka (mu nkuge) mu mahoro aduturutseho, kandi imigisha ikubeho no ku bantu bazakomoka ku bo muri kumwe. Ariko (hari abandi) bantu tuzaha umunezero (w’igihe gito), maze ku iherezo bakazagerwaho n'ibihano bibabaza biduturutseho.”]]></translation>
<footnotes></footnotes>
</aya>
<aya number="49">
<translation><![CDATA[Izo ni zimwe mu nkuru z’ibyihishe tuguhishurira (yewe Muhamadi); wowe n’abantu bawe nta zo mwari muzi mbere (y'ihishurwa) ry’iyi (Qur’an). Bityo, ihangane kuko mu by’ukuri iherezo (ryiza) rizaba iry’abagandukira (Allah).]]></translation>
<footnotes></footnotes>
</aya>
<aya number="50">
<translation><![CDATA[N’abantu bo mu bwoko bw’aba Adi twaboherereje umuvandimwe wabo Hudu, aravuga ati “Yemwe bantu banjye! Nimugaragire Allah! Nta yindi mana mufite ikwiye gusengwa itari We. Nta kindi muri cyo uretse kuba abahimba ibinyoma.”]]></translation>
<footnotes></footnotes>
</aya>
<aya number="51">
<translation><![CDATA[“Yemwe bantu banjye! (Kubagezaho ubutumwa) nta gihembo mbibasabira, ahubwo igihembo cyanjye ngiteze ku wandemye. Ese ntimutekereza?”]]></translation>
<footnotes></footnotes>
</aya>
<aya number="52">
<translation><![CDATA[Yemwe bantu banjye! Nimusabe imbabazi Nyagasani wanyu maze munamwicuzeho; (ibyo nimubikora) azaboherereza imvura nyinshi (izeza imyaka yanyu), anabongerere imbaraga ku zo musanganywe. Kandi muramenye ntimuzirengagize (ibyo mbabwira) ngo mube inkozi z’ibibi.]]></translation>
<footnotes></footnotes>
</aya>
<aya number="53">
<translation><![CDATA[Baravuga bati “Yewe Hudu! Nta kimenyetso utuzaniye, kandi nta n’ubwo tuzigera tureka imana zacu kubera ibyo utubwira, ndetse nta n’ubwo duteze kukwemera.”]]></translation>
<footnotes></footnotes>
</aya>
<aya number="54">
<translation><![CDATA[Icyo twavuga ni uko zimwe mu mana zacu zaguteje ibyago (kuko ubuza abantu kuzisenga). Aravuga ati “Mu by’ukuri njye ntanze Allah ho umuhamya, kandi namwe nimube abahamya ko rwose nitandukanyije n’ibyo mumubangikanya musenga,]]></translation>
<footnotes></footnotes>
</aya>
<aya number="55">
<translation><![CDATA[Bitari We (Allah). Ngaho nimuncurire imigambi mibisha mwese kandi ntimundindirize.”]]></translation>
<footnotes></footnotes>
</aya>
<aya number="56">
<translation><![CDATA[“Mu by’ukuri njye niringiye Allah, Nyagasani wanjye akaba na Nyagasani wanyu. Nta kiremwa na kimwe gifite ubugingo Allah atagenga. Rwose, Nyagasani wanjye ni We ufite inzira igororotse.”]]></translation>
<footnotes></footnotes>
</aya>
<aya number="57">
<translation><![CDATA[“Ubwo nimutera umugongo (ukuri, mumenye ko) njye namaze kubagezaho ubutumwa nahawe, kandi Nyagasani wanjye azabasimbuza abandi bantu, ndetse nta cyo muzamutwara. Mu by’ukuri Nyagasani wanjye ni Umurinzi wa byose.”]]></translation>
<footnotes></footnotes>
</aya>
<aya number="58">
<translation><![CDATA[Ubwo isezerano ryacu (ryo guhana abigometse) ryasohoraga, twarokoye Hudu n’abemeye hamwe na we ku bw'impuhwe ziduturutseho, maze tubakiza ibihano bikomeye.]]></translation>
<footnotes></footnotes>
</aya>
<aya number="59">
<translation><![CDATA[Abo bari (abantu bo) mu bwoko bw’aba Adi. Bahakanye ibimenyetso bya Nyagasani wabo, bigomeka ku ntumwa ze, banakurikira amategeko ya buri mwibone wese winangira (utava ku izima).]]></translation>
<footnotes></footnotes>
</aya>
<aya number="60">
<translation><![CDATA[Kandi bakurikijwe umuvumo muri iyi si ndetse (uzanabakurikirana) no ku munsi w’imperuka. Nta gushidikanya ko mu by’ukuri ubwoko bw’aba Adi bwahakanye Nyagasani wabwo. Barakarimbuka ba Adi, ari bo bantu ba Hudu!]]></translation>
<footnotes></footnotes>
</aya>
<aya number="61">
<translation><![CDATA[N’abantu bo mu bwoko bw’aba Thamudu, twaboherereje umuvandimwe wabo Swalehe, aravuga ati “Yemwe bantu banjye! Nimugaragire Allah! Nta yindi mana mufite ikwiye gusengwa itari We. Ni We wabahanze abakomoye mu gitaka anakibatuzaho. Bityo, nimumusabe imbabazi kandi munamwicuzeho, kuko mu by’ukuri, Nyagasani wanjye ari hafi, kandi asubiza ubusabe.”]]></translation>
<footnotes></footnotes>
</aya>
<aya number="62">
<translation><![CDATA[Baravuga bati “Yewe Swalehe! Mbere y’ibyo (uvuze by’uko tugomba kureka imana zacu), twari twiringiye ko uzaba umutware wacu. Ese uratubuza kugaragira ibyo abakurambere bacu basengaga? Mu by’ukuri twe dufite ugushidikanya guteye inkeke ku kuri kw’ibyo uduhamagarira (udutera guhuzagurika.)”]]></translation>
<footnotes></footnotes>
</aya>
<aya number="63">
<translation><![CDATA[(Swaleh) aravuga ati “Yemwe bantu banjye! Ese murabibona mute ndamutse mfite ikimenyetso kigaragara giturutse kwa Nyagasani wanjye, akaba ari na we wampundagajeho impuhwe (ubutumwa) zimuturutseho, none se ni nde wankiza ibihano bya Allah ndamutse mwigometseho? Ku bw’ibyo, mwe nta cyo mwanyongerera uretse igihombo.”]]></translation>
<footnotes></footnotes>
</aya>
<aya number="64">
<translation><![CDATA[“Yemwe bantu banjye! Dore iyi ngamiya ya Allah ni ikimenyetso kuri mwe, bityo nimuyireke irishe ku butaka bwa Allah, kandi ntimuzayisagarire mutazavaho mugerwaho n’ibihano byegereje.”]]></translation>
<footnotes></footnotes>
</aya>
<aya number="65">
<translation><![CDATA[Nuko (baramuhinyura) barayica, maze aravuga ati “Nimwishimishe mu ngo zanyu mu minsi itatu gusa (nyuma yaho muzahanwa). Iryo ni isezerano ridahinyuzwa.”]]></translation>
<footnotes></footnotes>
</aya>
<aya number="66">
<translation><![CDATA[Maze ubwo itegeko ryacu ryasohoraga, twarokoye Swaleh na ba bandi bemeye hamwe na we ku bw'impuhwe ziduturutseho, tunabakiza ikimwaro cy'uwo munsi. Mu by’ukuri Nyagasani wawe ni We Munyacyubahiro bihebuje, Ushobora byose.]]></translation>
<footnotes></footnotes>
</aya>
<aya number="67">
<translation><![CDATA[Nuko urusaku rukubita ab’inkozi z’ibibi maze bahinduka imirambo bapfukamye mu mazu yabo,]]></translation>
<footnotes></footnotes>
</aya>
<aya number="68">
<translation><![CDATA[Bamera nk’aho batigeze bayabamo. Nta gushidikanya ko mu by’ukuri abantu bo mu bwoko bw’abitwa Thamudu bahakanye Nyagasani wabo. Barakarimbuka ba Thamudu!]]></translation>
<footnotes></footnotes>
</aya>
<aya number="69">
<translation><![CDATA[Kandi rwose Intumwa zacu zazaniye Aburahamu inkuru nziza (y’uko azabyara akazanororoka). Ziramubwira ziti “Salam (mugire amahoro!)” Arasubiza ati “Salam (mugire amahoro!)” Nuko ntiyazuyaza, abazimanira ikimasa cyokeje.]]></translation>
<footnotes></footnotes>
</aya>
<aya number="70">
<translation><![CDATA[Ariko ubwo yabonaga amaboko yabo ategera (amafunguro yabazimaniye), arabayoberwa, arabishisha. Baravuga bati “Witinya, kuko mu by’ukuri twatumwe ku bantu ba Loti.”]]></translation>
<footnotes></footnotes>
</aya>
<aya number="71">
<translation><![CDATA[N’umugore we (Sara) yari ahagaze (inyuma y’urusika abumva), maze araseka (atangajwe n’ibyo yumvise). Nuko tumuha inkuru nziza yo kuzabyara Is’haqa (Isaka), na nyuma Is’haqa (akazabyara) Yaqub (Yakobo).]]></translation>
<footnotes></footnotes>
</aya>
<aya number="72">
<translation><![CDATA[(Sara) aravuga ati “Ego ko! Nabyara nte kandi ndi umukecuru ndetse n’uyu mugabo wanjye ari umukambwe? Mu by’ukuri iki ni ikintu gitangaje!”]]></translation>
<footnotes></footnotes>
</aya>
<aya number="73">
<translation><![CDATA[(Abamalayika) baravuga bati “Ese uratangazwa n’itegeko rya Allah? Impuhwe za Allah n’imigisha ye nibibe kuri mwe, yemwe bantu bo mu muryango (wa Aburahamu). Mu by’ukuri (Allah) ni Ushimwa bihebuje, Umunyacyubahiro.”]]></translation>
<footnotes></footnotes>
</aya>
<aya number="74">
<translation><![CDATA[Nuko Aburahamu amaze gushira ubwoba no kugerwaho n'inkuru nziza, atangira kutugisha impaka (azigisha abo twatumye) avuganira abantu ba Loti.]]></translation>
<footnotes></footnotes>
</aya>
<aya number="75">
<translation><![CDATA[Mu by’ukuri Aburahamu yari umuntu udahutiraho, wibombarika (kuri Allah), wicuza (kuri Nyagasani we) cyane.]]></translation>
<footnotes></footnotes>
</aya>
<aya number="76">
<translation><![CDATA[Yewe Abarahamu! Izo (mpaka) zireke. Mu by’ukuri itegeko rya Nyagasani wawe ryasohoye. Kandi rwose ibihano bidashobora gusubizwa inyuma birabageraho.]]></translation>
<footnotes></footnotes>
</aya>
<aya number="77">
<translation><![CDATA[Ubwo Intumwa zacu zageraga kwa Loti, yababajwe no kuza kwazo ndetse abura imbaraga zabarengera (kuko yakekaga ko baza gukorerwa ibya mfura mbi, dore ko atari azi ko ari abamalayika), maze aravuga ati “Uyu ni umunsi mubi cyane.”]]></translation>
<footnotes></footnotes>
</aya>
<aya number="78">
<translation><![CDATA[Nuko abantu be baza bihuta bamusanga, kandi kuva na mbere bari basanzwe bakora amahano (ubutinganyi). Aravuga ati “Yemwe bantu banjye! Ngaba abakobwa banjye ni bo babakwiye (mwashyingiranwa na bo). Ngaho nimugandukire Allah kandi ntimunkoze isoni imbere y’abashyitsi banjye! Ese nta n’umwe muri mwe ufite ubwenge?”]]></translation>
<footnotes></footnotes>
</aya>
<aya number="79">
<translation><![CDATA[Baravuga bati “Rwose uzi ko nta cyo dukeneye ku bakobwa bawe, kandi mu by'ukuri, uzi neza icyo dushaka!”]]></translation>
<footnotes></footnotes>
</aya>
<aya number="80">
<translation><![CDATA[Aravuga ati “Iyaba nari mbarushije imbaraga cyangwa ngo nishingikirize inkingi ikomeye (ari wo muryango ugizwe n’abanyembaraga, kugira ngo bamfashe kubabuza kugera ku byo mushaka).”]]></translation>
<footnotes></footnotes>
</aya>
<aya number="81">
<translation><![CDATA[(Abamalayika) baravuga bati “Yewe Loti! Mu by’ukuri twe turi Intumwa ziturutse kwa Nyagasani wawe. Ntibashobora kukugeraho (ngo bakugirire nabi). Bityo, hungana n’umuryango wawe mu ijoro, kandi muri mwe ntihagire n’umwe ureba inyuma uretse umugore wawe (uza gusigara inyuma), kuko mu by’ukuri aza kugerwaho n'ibiri bubagereho (abo batinganyi). Rwose isezerano ryabo (ryo kubarimbura) ni mu gitondo. Ese igitondo nticyegereje?”]]></translation>
<footnotes></footnotes>
</aya>
<aya number="82">
<translation><![CDATA[Maze ubwo itegeko ryacu ryasohoraga, twubitse imidugudu tubanyagiza imvura y’amabuye y’urufaya yo mu ibumba yacaniriwe.]]></translation>
<footnotes></footnotes>
</aya>
<aya number="83">
<translation><![CDATA[(Ayo mabuye) yashyizweho ibimenyetso na Nyagasani wawe. Kandi ibihano nk’ibyo ku nkozi z’ibibi ntibiri kure.]]></translation>
<footnotes></footnotes>
</aya>
<aya number="84">
<translation><![CDATA[N’abantu b’i Madiyani twaboherereje umuvandimwe wabo Shuwayibu arababwira ati “Yemwe bantu banjye! Nimugaragire Allah, kuko nta yindi mana mufite itari We, kandi ntimukagabanye ibipimo n’iminzani (igihe mugize ibyo mupima). Njye ndabona mubayeho neza, mu by’ukuri ndatinya ko (muramutse muhakanye) mwazahura n’ibihano by’umunsi uzabagota.”]]></translation>
<footnotes></footnotes>
</aya>
<aya number="85">
<translation><![CDATA[“Kandi yemwe bantu banjye! Mujye mwuzuza ibipimo n'iminzani mu buryo bukwiye, kandi ntimukagire ibintu by’abantu mugabanya, ndetse ntimugakwize ubwangizi ku isi.”]]></translation>
<footnotes></footnotes>
</aya>
<aya number="86">
<translation><![CDATA[“Ibyo Allah abazigamira (nyuma yo gukuramo ibitari ibyanyu) ni byo byiza kuri mwe, niba koko muri abemeramana. Kandi njye nta bwo ndi umugenzuzi wanyu (ahubwo ndi umuburizi wanyu).”]]></translation>
<footnotes></footnotes>
</aya>
<aya number="87">
<translation><![CDATA[Baravuga bati “Yewe Shuwayibu! Ese iswala yawe igutegeka kudutesha ibyo ababyeyi bacu bagaragiraga, cyangwa kudutesha gukora icyo dushaka mu mitungo yacu? (Bavuga bannyega bati) “Mu by’ukuri wowe uri umuntu ucisha make cyane, umunyabwenge!”]]></translation>
<footnotes></footnotes>
</aya>
<aya number="88">
<translation><![CDATA[Aravuga ati “Yemwe bantu banjye! Ese murabibona mute ndamutse mbaye mfite ikimenyetso kigaragara giturutse kwa Nyagasani wanjye, ndetse akaba yaranampaye amafunguro meza amuturutseho (ubwo ibyo nabirengaho nkakora ibibi nk’ibyo mukora?) Sinshaka kubataba mu nama nkora ibyo mbabuza (ngo mubireke mbikore mbyungukemo), ahubwo mparanira gutunganya uko nshoboye. Kandi nta wundi wabinshoboza uretse Allah. Ni We niringiye kandi ni na We nicuzaho.”]]></translation>
<footnotes></footnotes>
</aya>
<aya number="89">
<translation><![CDATA[“Kandi yemwe bantu banjye! Urwango mumfitiye ntiruzatume mugerwaho n’ibihano nk’ibyageze ku bantu ba Nuhu, cyangwa abantu ba Hudu, cyangwa se abantu ba Swaleh. Kandi abantu ba Loti ntibari kure yanyu (kuko nta gihe gishize barimbuwe ndetse bakaba bari abaturanyi banyu).”]]></translation>
<footnotes></footnotes>
</aya>
<aya number="90">
<translation><![CDATA[“Munasabe Nyagasani wanyu kubababarira ndetse munamwicuzeho. Mu by’ukuri Nyagasani wanjye ni Nyirimpuhwe zihebuje, Uwuje urukundo (ku wicuza).”]]></translation>
<footnotes></footnotes>
</aya>
<aya number="91">
<translation><![CDATA[Baravuga bati “Yewe Shuwayibu! Ntidusobanukirwa byinshi mu byo uvuga, kandi mu by’ukuri tubona ari wowe munyantege nke muri twe. Ndetse iyo bitaba (kubaha) umuryango wawe, twari kukwicisha amabuye kandi ntiwatunanira.”]]></translation>
<footnotes></footnotes>
</aya>
<aya number="92">
<translation><![CDATA[(Shuwayibu) aravuga ati “Yemwe bantu banjye! None se umuryango wanjye ni wo muha agaciro kurusha Allah mwateye umugongo? Mu by’ukuri Nyagasani wanjye azi neza ibyo mukora.”]]></translation>
<footnotes></footnotes>
</aya>
<aya number="93">
<translation><![CDATA[“Yemwe bantu banjye! Nimukore uko mubishaka nanjye ndakora (nk’uko Allah yantegetse). Rwose muzamenya uzagerwaho n’ibihano bimusuzuguza ndetse n’umubeshyi. Bityo ngaho nimutegereze, mu by’ukuri ndi kumwe namwe mu bategereje.”]]></translation>
<footnotes></footnotes>
</aya>
<aya number="94">
<translation><![CDATA[Maze ubwo isezerano ryacu (ryo guhana abigometse) ryasohoraga, twarokoye Shuwayibu n’abemeye hamwe na we ku bw’impuhwe ziduturutseho, nuko ab’inkozi z’ibibi bakubitwa n’urusaku (rw’ibihano), maze bahinduka imirambo bapfukamye mu mazu yabo,]]></translation>
<footnotes></footnotes>
</aya>
<aya number="95">
<translation><![CDATA[Bamera nk’aho batigeze bayabamo. Nta gushidikanya ko mu by’ukuri abantu b’i Madiyani boramye nk’uko aba Thamud boramye.]]></translation>
<footnotes></footnotes>
</aya>
<aya number="96">
<translation><![CDATA[Mu by’ukuri twohereje Musa (azanye) ibitangaza byacu n’ibimenyetso bigaragara,]]></translation>
<footnotes></footnotes>
</aya>
<aya number="97">
<translation><![CDATA[(Twamwohereje) kwa Farawo n’ibyegera bye, ariko bakurikiye itegeko rya Farawo, nyamara itegeko rya Farawo nta shingiro ryari rifite!]]></translation>
<footnotes></footnotes>
</aya>
<aya number="98">
<translation><![CDATA[Ku munsi w’imperuka (Farawo) azarangaza imbere abantu be aberekeze mu muriro, kandi aho bazaba berekejwe ni ho habi.]]></translation>
<footnotes></footnotes>
</aya>
<aya number="99">
<translation><![CDATA[Kandi bakurikijwe umuvumo, haba mu buzima bw’iyi si ndetse no ku munsi w'imperuka. Mbega ngo barahabwa imperekeza mbi (umuvumo) bakurikijwe!]]></translation>
<footnotes></footnotes>
</aya>
<aya number="100">
<translation><![CDATA[Izo ni zimwe mu nkuru tukubarira z'imidugudu (tworetse). Muri yo hari igihagaze (ibimenyetso byayo bikigaragara) ndetse n’iyarimbuwe (ibimenyetso byayo byasibanganye).]]></translation>
<footnotes></footnotes>
</aya>
<aya number="101">
<translation><![CDATA[Ntabwo twigeze tubahemukira (ubwo twabarimburaga) ahubwo ni bo bihemukiye ubwabo (babangikanya Allah). Kandi ibigirwamana byabo basengaga mu cyimbo cya Allah ntacyo byabamariye ubwo itegeko rya Nyagasani wawe (ryo kubahana) ryasohoraga, ndetse nta n’icyo byabongereye uretse kurimbuka.]]></translation>
<footnotes></footnotes>
</aya>
<aya number="102">
<translation><![CDATA[Uko ni ko Nyagasani wawe arimbura abatuye mu midugudu igihe baranzwe no gukora ibibi. Mu by’ukuri ibihano bye birababaza kandi birakaze.]]></translation>
<footnotes></footnotes>
</aya>
<aya number="103">
<translation><![CDATA[Mu by’ukuri muri ibyo harimo isomo kuri ba bandi batinya ibihano by’imperuka. Uwo ni umunsi abantu bazakoranyirizwaho, ndetse ni na wo munsi (ibiremwa) byose bizaba bihari.]]></translation>
<footnotes></footnotes>
</aya>
<aya number="104">
<translation><![CDATA[Nta n’ubwo tuwukerereza, ahubwo ufite igihe ntarengwa (cyagenwe).]]></translation>
<footnotes></footnotes>
</aya>
<aya number="105">
<translation><![CDATA[Ubwo uwo munsi uzaza, ntawe uzagira icyo yavuga atabiherewe uburenganzira (na Allah). Muri bo hazaba hari umubi (ukwiye ibihano) n’umwiza (ukwiye ibihembo).]]></translation>
<footnotes></footnotes>
</aya>
<aya number="106">
<translation><![CDATA[Ba bandi babi bazajya mu muriro, bawubemo baboroga cyane banahigiza.]]></translation>
<footnotes></footnotes>
</aya>
<aya number="107">
<translation><![CDATA[Bazawubamo mu gihe kingana n’icyo ibirere n'isi bizamara, uretse abo Nyagasani wawe azashaka (ko batawubamo ubuziraherezo). Mu by’ukuri Nyagasani wawe ni Ukora icyo ashaka.]]></translation>
<footnotes></footnotes>
</aya>
<aya number="108">
<translation><![CDATA[Naho ba bandi beza bazajya mu ijuru, baribemo mu gihe kingana n’icyo ibirere n’isi bizamara, uretse abo Nyagasani wawe azashaka (ko badahita barijyamo). (Uko kurijyamo) bizaba ari impano itagira iherezo.]]></translation>
<footnotes></footnotes>
</aya>
<aya number="109">
<translation><![CDATA[Bityo (yewe Muhamadi) ntukagire gushidikanya ku byo abo bantu bagaragira (kuko atari ukuri). Ibyo bagaragira ni nk’ibyo abakurambere babo bajyaga bagaragira. Mu by’ukuri tuzabaha umugabane wabo (ibihano) utagabanyijwe]]></translation>
<footnotes></footnotes>
</aya>
<aya number="110">
<translation><![CDATA[Kandi rwose twahaye Musa igitabo (Tawurati), ariko nticyavugwaho rumwe. N’iyo bitaza kuba ijambo ryaturutse kwa Nyagasani wawe ryabanje (ryo kudahaniraho), bari guhita bacirirwaho iteka (ryo kurimbuka). Ndetse mu by’ukuri (iyi Qur’an) bayishidikanyaho biteye inkeke.]]></translation>
<footnotes></footnotes>
</aya>
<aya number="111">
<translation><![CDATA[Kandi mu by’ukuri Nyagasani wawe bose azabahembera ibikorwa byabo byuzuye. Rwose azi neza ibyo bakora.]]></translation>
<footnotes></footnotes>
</aya>
<aya number="112">
<translation><![CDATA[Ngaho (yewe Muhamadi) komeza ugire igihagararo (mu idini) nk’uko wabitegetswe wowe n’abicujije muri kumwe, kandi ntimuzarengere (amategeko ya Allah). Mu by’ukuri We ni Ubona bihebuje ibyo mukora.]]></translation>
<footnotes></footnotes>
</aya>
<aya number="113">
<translation><![CDATA[Kandi ntimukabogamire kuri ba bandi bakora ibibi, mutazavaho mugerwaho n’umuriro kandi mutabona abawubarinda batari Allah, ndetse mukaba mutabona ababatabara.]]></translation>
<footnotes></footnotes>
</aya>
<aya number="114">
<translation><![CDATA[Kandi (yewe Muhamadi) ujye uhozaho iswala mu mpera ebyiri z’amanywa (Swalat ul Fajir, Adhuhuri na Al aswir), ndetse no mu masaha y’ijoro (Al magrib na Al ishai). Mu by’ukuri ibikorwa byiza bikuraho ibibi. Ibyo ni inyigisho ku bantu bibuka.]]></translation>
<footnotes></footnotes>
</aya>
<aya number="115">
<translation><![CDATA[Ujye unihangana kuko mu by’ukuri Allah ataburizamo ibihembo by’abakora ibyiza.]]></translation>
<footnotes></footnotes>
</aya>
<aya number="116">
<translation><![CDATA[Mu bakurambere banyu (twarimbuye) iyo haza kubamo abanyabwenge babuza (abandi gukora) ubwangizi ku isi (bari kurokoka ibihano)! Nyamara (ibyo ntibyabaye) kuko byakozwe na bake twarokoye, mu gihe ba bandi bakoze ibibi bakomeje kuba mu munezero w’iby’isi, kandi bari n’inkozi z’ibibi.]]></translation>
<footnotes></footnotes>
</aya>
<aya number="117">
<translation><![CDATA[Kandi Nyagasani wawe ntiyari kurimbura imidugudu ayirenganyije, mu gihe abayituye ari intungane.]]></translation>
<footnotes></footnotes>
</aya>
<aya number="118">
<translation><![CDATA[N’iyo Nyagasani wawe aza kubishaka, abantu bose yari kubagira umuryango umwe (bakayoboka idini rimwe rya Isilamu). Ariko bazakomeza kutavuga rumwe (mu madini yabo),]]></translation>
<footnotes></footnotes>
</aya>
<aya number="119">
<translation><![CDATA[Uretse abo Nyagasani wawe yagiriye impuhwe (bakayoboka ukuri); no ku bw’ibyo ni cyo yabaremeye. Kandi ijambo rya Nyagasani wawe ryasohoye (rigira riti) “Mu by’ukuri umuriro wa Jahanamu nzawuzuza (inkozi z’ibibi) zose, mu majini no mu bantu.”]]></translation>
<footnotes></footnotes>
</aya>
<aya number="120">
<translation><![CDATA[Kandi (yewe Muhamadi) inkuru zose z’Intumwa twagutekerereje, zari izo kugukomeza umutima. Ndetse no muri ibi (izi nkuru) wagezweho n’ukuri, inyigisho zikaba n’urwibutso ku bemeramana.]]></translation>
<footnotes></footnotes>
</aya>
<aya number="121">
<translation><![CDATA[Unabwire ba bandi batemera uti “Nimukore uko mubishaka (muzabona iherezo ryanyu). Mu by’ukuri natwe turakora (nk’uko Allah yadutegetse).”]]></translation>
<footnotes></footnotes>
</aya>
<aya number="122">
<translation><![CDATA[Munategereze! Mu by’ukuri natwe turategereje.]]></translation>
<footnotes></footnotes>
</aya>
<aya number="123">
<translation><![CDATA[Ibitagaragara byo mu birere no mu isi ni ibya Allah, kandi iwe ni ho ibintu byose bigarurwa. Ngaho mugaragire unamwiringire. Kandi Nyagasani wawe ntayobewe ibyo mukora.]]></translation>
<footnotes></footnotes>
</aya>
</sura>
<sura number="12">
<aya number="1">
<translation><![CDATA[Alif Laam Raa.[1] Iyi ni imirongo y’igitabo gisobanutse.]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Mu by’ukuri twahishuye Qur’an mu (rurimi) rw’Icyarabu kugira ngo musobanukirwe.]]></translation>
<footnotes></footnotes>
</aya>
<aya number="3">
<translation><![CDATA[Tukubarira inkuru nziza (yewe Muhamadi) binyuze mu byo twaguhishuriye muri iyi Qur’an, n’ubwo mbere (yo guhishurwa) kwayo wari mu batari bafite icyo bayiziho.]]></translation>
<footnotes></footnotes>
</aya>
<aya number="4">
<translation><![CDATA[Ibuka ubwo Yusufu yabwiraga se ati “Dawe! Mu by’ukuri narose inyenyeri cumi n’imwe, izuba n'ukwezi, nabibonye binyubamira”]]></translation>
<footnotes></footnotes>
</aya>
<aya number="5">
<translation><![CDATA[(Se) aramubwira ati “Mwana wanjye! Inzozi zawe ntuzirotorere abavandimwe bawe, batavaho bakagucurira umugambi mubisha. Mu by’ukuri Shitani ni umwanzi w’abantu ugaragara.”]]></translation>
<footnotes></footnotes>
</aya>
<aya number="6">
<translation><![CDATA[“Ni nk’uko Nyagasani wawe azagutoranya maze akakwigisha gusobanura inzozi, akanagusenderezaho inema ze, ndetse no ku muryango wa Yaqubu (Yakobo) nk’uko mbere yazisendereje ku bakurambere bawe bombi (ari bo) Ibrahimu na Isihaka. Mu by’ukuri Nyagasani wawe ni Umumenyi uhebuje, Nyirubugenge buhambaye.”]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri inkuru ya Yusufu n'abavandimwe be irimo inyigisho ku babaza (bakeneye kumenya).]]></translation>
<footnotes></footnotes>
</aya>
<aya number="8">
<translation><![CDATA[Wibuke ubwo (abavandimwe ba Yusufu) bavugaga bati “Rwose Yusufu n’umuvandimwe we (Benjamini) ni bo batoni kuri data kuturusha, nyamara ari twe benshi (tunafite imbaraga). Mu by’ukuri Data ari mu buyobe bugaragara.”]]></translation>
<footnotes></footnotes>
</aya>
<aya number="9">
<translation><![CDATA[(Baravuga bati) “Nimwice Yusufu cyangwa mumute ishyanga, bizatuma so abakunda. Maze nyuma y’aho (muzicuze) mube abantu beza.”]]></translation>
<footnotes></footnotes>
</aya>
<aya number="10">
<translation><![CDATA[Umwe muri bo aravuga ati “Ntimwice Yusufu, ahubwo mumujugunye mu iriba azatoragurwe na bamwe mu bagenzi, niba koko (mwagambiriye) kubikora.”]]></translation>
<footnotes></footnotes>
</aya>
<aya number="11">
<translation><![CDATA[(Bamaze kunoza umugambi begera se) baramubwira bati “Dawe! Kuki utatugirira icyizere cyo kujyana na Yusufu, kandi mu by’ukuri tumwifuriza ibyiza?”]]></translation>
<footnotes></footnotes>
</aya>
<aya number="12">
<translation><![CDATA[“Ejo uzamureke tujyane yidagadure anakine, kandi rwose tuzamurinda (nta cyo azaba).”]]></translation>
<footnotes></footnotes>
</aya>
<aya number="13">
<translation><![CDATA[(Se) aravuga ati “Mu by’ukuri naterwa agahinda no kuba mwamujyana (kure yanjye), ndanatinya ko ikirura cyamurya mwe mwirangariye mutamwitayeho.”]]></translation>
<footnotes></footnotes>
</aya>
<aya number="14">
<translation><![CDATA[Baravuga bati “Mu by’ukuri ikirura kiramutse kimuriye (duhari) turi benshi (tunafite imbaraga), twaba turi abanyagihombo.”]]></translation>
<footnotes></footnotes>
</aya>
<aya number="15">
<translation><![CDATA[Maze bamujyanye, bemeranywa kumujugunya mu iriba, nuko turamuhishurira (Yusufu) tuti “Rwose (hari igihe) uzababwira iby’iki gikorwa cyabo batazi (ko ari wowe)!”]]></translation>
<footnotes></footnotes>
</aya>
<aya number="16">
<translation><![CDATA[Nuko ku mugoroba (barataha) bagera kuri se barira!]]></translation>
<footnotes></footnotes>
</aya>
<aya number="17">
<translation><![CDATA[Baravuga bati “Dawe! Mu by'ukuri, twagiye gusiganwa (kwiruka no gutera amacumu) dusiga Yusufu ku bintu byacu maze ikirura kiramurya; ariko ntiwakwemera ibyo tukubwira kabone n’iyo twaba tuvuga ukuri.”]]></translation>
<footnotes></footnotes>
</aya>
<aya number="18">
<translation><![CDATA[Banazana ikanzu ye iriho amaraso atari ay’ukuri. (Se) arababwira ati “Ahubwo imitima yanyu yabashishikarije kumugirira nabi (mubigeraho). Bityo, kwihangana ni byo byiza (kuri njye). Kandi Allah ni We wo kwishingikirizwa mu byo muvuga.”]]></translation>
<footnotes></footnotes>
</aya>
<aya number="19">
<translation><![CDATA[Nuko haza abagenzi bohereza umuvomyi wabo (kubavomera amazi mu iriba), maze amanuye indobo ye (mu iriba, azamuramo Yusufu); aravuga ati “Mbega inkuru nziza! Dore umwana w’umuhungu!” Nuko bamuhisha (bagenzi babo) bamugira igicuruzwa. Kandi Allah ni Umumenyi uhebuje w’ibyo bakoze.]]></translation>
<footnotes></footnotes>
</aya>
<aya number="20">
<translation><![CDATA[Nuko bamugurisha ku giciro gito; amadirihamu[1] make. Kandi ntabwo bamushakaga (baramwikijije).]]></translation>
<footnotes><![CDATA[[1] Ni ubwoko bw’amafaranga abarwa agaciro kayo muri Feza. N’ubu hari ibihugu bigikoresha amafaranga afite iyo nyito]]></footnotes>
</aya>
<aya number="21">
<translation><![CDATA[Nuko Umunyamisiri wamuguze abwira umugore we ati “Mwakire kandi umugirire neza, wenda yazatugirira akamaro cyangwa tukamugira umwana.” Uko ni ko twatuje Yusufu mu gihugu (cya Misiri, tumugira umunyacyubahiro) tunamwigisha gusobanura inzozi. Kandi Allah afite ubushobozi bwo gushyira mu bikorwa ibyo ashaka, nyamara abenshi mu bantu ntibabizi.]]></translation>
<footnotes></footnotes>
</aya>
<aya number="22">
<translation><![CDATA[Maze (Yusufu) amaze kuba igikwerere, tumuha ubushishozi n'ubumenyi (ubuhanuzi); uko ni ko duhemba abakora ibyiza.]]></translation>
<footnotes></footnotes>
</aya>
<aya number="23">
<translation><![CDATA[Nuko umugore yari abereye mu rugo agerageza kumureshya (ngo baryamane), ndetse anakinga imiryango maze aravuga ati “Ngwino unyegere.” (Yusufu) aravuga ati “Niragije Allah (ngo andinde ikibi)! Mu by’ukuri we (umugabo wawe) ni Databuja, yanyakiriye neza (sinshobora kumuhemukira). Rwose abahemu ntibazakiranuka.”]]></translation>
<footnotes></footnotes>
</aya>
<aya number="24">
<translation><![CDATA[Kandi rwose (umugore) yaramwifuje, ndetse na we (Yusufu) yenda kubyemera; iyo ataza kubona ibimenyetso bya Nyagasani we (yari kugwa mu cyaha). Ibyo byari ukugira ngo tumurinde ikibi n’igicumuro (ubusambanyi). Mu by’ukuri we yari umwe mu bagaragu bacu b’imbonera.]]></translation>
<footnotes></footnotes>
</aya>
<aya number="25">
<translation><![CDATA[Batanguranwa ku rugi (Yusufu ahunga, undi na we amukurura) maze umugore aca ikanzu ya Yusufu mu mugongo. Nuko bahurira ku muryango n’umugabo we, maze (umugore) aravuga ati “Ni iki wakorera uwashatse kugirira nabi umugore wawe kitari ukumufunga cyangwa kumuha igihano kibabaza?”]]></translation>
<footnotes></footnotes>
</aya>
<aya number="26">
<translation><![CDATA[(Yusufu) aravuga ati “(Uyu mugore) ni we wanyifuje”, nuko umuhamya wo mu muryango w'umugore atanga ubuhamya agira ati “Niba ikanzu ye yacitse imbere, umugore araba yavuze ukuri, naho (Yusufu) araba ari umunyabinyoma.”]]></translation>
<footnotes></footnotes>
</aya>
<aya number="27">
<translation><![CDATA[“Ariko niba ikanzu ye yacitse inyuma, umugore araba abeshya naho (Yusufu) avuga ukuri.”]]></translation>
<footnotes></footnotes>
</aya>
<aya number="28">
<translation><![CDATA[Maze (umugabo) abonye ikanzu ye (Yusufu) yacitse inyuma, aravuga ati “Mu by’ukuri ibi ni bimwe mu mayeri yanyu abagore! Rwose, amayeri yanyu arahambaye.”]]></translation>
<footnotes></footnotes>
</aya>
<aya number="29">
<translation><![CDATA[(Umugabo aramubwira ati) “Yusufu! Ubyirengagize (ntubivuge). Nawe (mugore) saba imbabazi z’icyaha cyawe. Mu by’ukuri wari mu banyamakosa.”]]></translation>
<footnotes></footnotes>
</aya>
<aya number="30">
<translation><![CDATA[Nuko abagore bo mu mujyi (bumvise iyo nkuru) baravuga bati “Umugore w’Umutware yararikiye umucakara we! Rwose urukundo rwamuhumye (umutima)! Mu by’ukuri turabona ari mu buyobe bugaragara.”]]></translation>
<footnotes></footnotes>
</aya>
<aya number="31">
<translation><![CDATA[Nuko (uwo mugore) yumvise ibyo bamuvugaho, arabatumira anabategurira ibyo begamaho, anaha buri wese muri bo icyuma (cyo gukata ibiribwa), maze abwira (Yusufu) ati “Ngaho sohoka ubanyure imbere.” Bamubonye baramurangarira (kubera ubwiza bwe) maze bitemagura intoki, baravuga bati “Allah abiturinde! Uyu si ikiremwa muntu! Ahubwo ni malayika mutagatifu!”]]></translation>
<footnotes></footnotes>
</aya>
<aya number="32">
<translation><![CDATA[Aravuga ati “Uwo ni we watumye mumveba! Rwose naramwifuje ariko arabyirinda! Ariko (ubutaha) nadakora ibyo mutegeka, azafungwa kandi azaba mu basuzuguritse.”]]></translation>
<footnotes></footnotes>
</aya>
<aya number="33">
<translation><![CDATA[(Yusufu) aravuga ati “Nyagasani! Gereza ni yo nziza kuri njye kuruta ibyo bampamagarira gukora (ubusambanyi). Kandi nuramuka utandinze imigambi yabo, nazabumvira hanyuma nkaba mu bantu b’injinji (b’abanyabyaha).”]]></translation>
<footnotes></footnotes>
</aya>
<aya number="34">
<translation><![CDATA[Nuko Nyagasani we yakira ubusabe bwe, maze amukiza imigambi yabo. Mu by’ukuri We ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="35">
<translation><![CDATA[Hanyuma bamaze kubona ibimenyetso (by’uko Yusufu ari umwere) basanga bagomba kumufunga igihe runaka (kugira ngo bakumire igisebo).]]></translation>
<footnotes></footnotes>
</aya>
<aya number="36">
<translation><![CDATA[Nuko (Yusufu) yinjirana n’abasore babiri muri gereza. Umwe muri bo aravuga ati “Mu by’ukuri narose nenga inzoga.” Undi aravuga ati “Mu by’ukuri njye narose nikoreye imigati ku mutwe inyoni ziyindiraho.” (Baravuga bati) “Dusobanurire iby’izo nzozi. Mu by’ukuri tubona uri mu bakora ibyiza.”]]></translation>
<footnotes></footnotes>
</aya>
<aya number="37">
<translation><![CDATA[Aravuga ati “Ntabwo amafunguro mwagenewe ari bubagereho ntarazibasobanurira. Ibyo ni bimwe mu byo Nyagasani wanjye yanyigishije. Mu by’ukuri naciye ukubiri n’imyemerere y’abantu batemera Allah bakanahakana imperuka.”]]></translation>
<footnotes></footnotes>
</aya>
<aya number="38">
<translation><![CDATA[“Kandi nakurikiye idini ry’abakurambere banjye (ari bo) Ibrahimu, Isihaka na Yakubu, ndetse ntibikwiye ko twabangikanya Allah n’icyo ari cyo cyose. Izo ni zimwe mu ngabire za Allah kuri twe ndetse no ku bantu bose; nyamara abenshi mu bantu ntibashimira.”]]></translation>
<footnotes></footnotes>
</aya>
<aya number="39">
<translation><![CDATA[“Yemwe bagenzi banjye (mwembi turi kumwe) muri gereza! Ese (kugaragira) ibigirwamana binyuranye ni byo byiza? Cyangwa (ibyiza ni ukugaragira) Allah, Umwe rukumbi, Umunyembaraga z’ikirenga?”]]></translation>
<footnotes></footnotes>
</aya>
<aya number="40">
<translation><![CDATA[“Ibyo musenga mu cyimbo cye (Allah) ni amazina masa (adafite icyo avuze) mwihimbiye; mwe n’abakurambere banyu, nyamara Allah atarigeze abibahera uburenganzira. Nta wundi ukwiye gutanga itegeko (ry’ukwiye gusengwa) usibye Allah. Yategetse ko nta kindi mugomba kugaragira uretse We wenyine. Iryo ni ryo dini ritunganye, nyamara abenshi mu bantu ntibabizi.”]]></translation>
<footnotes></footnotes>
</aya>
<aya number="41">
<translation><![CDATA[“Bagenzi banjye mwembi (turi kumwe) muri gereza! (Ibisobanuro by’inzozi zanyu) ni uko umwe muri mwe (warose yenga inzoga, azafungurwa) maze akazasukira Shebuja inzoga, naho undi (warose yikoreye imigati) azabambwa maze inyoni zirye ku mutwe we. Umwanzuro wamaze gufatwa ku byo mwansobanuzaga.”]]></translation>
<footnotes></footnotes>
</aya>
<aya number="42">
<translation><![CDATA[Nuko (Yusufu) abwira uwo yari azi ko azafungurwa ati “Uzamvuganire kuri Shobuja.” Ariko Shitani yamwibagije kumuvuganira kuri Shebuja, nuko (Yusufu) amara (indi) myaka muri gereza.]]></translation>
<footnotes></footnotes>
</aya>
<aya number="43">
<translation><![CDATA[Umwami (yaje kurota), aravuga ati “Mu by’ukuri narose mbona inka ndwi zishishe ziribwa n’inka ndwi z’imiguta, (mbona) n’amahundo arindwi mabisi n’andi (arindwi) yumye. Yemwe byegera byanjye! Nimunsobanurire inzozi zanjye, niba koko muzi gusobanura inzozi.”]]></translation>
<footnotes></footnotes>
</aya>
<aya number="44">
<translation><![CDATA[Baravuga bati “(Izo nzozi zawe) ni uruvangitirane, ntizisobanutse, kandi ntabwo turi abahanga bo gusobanura inzozi (nk’izo).”]]></translation>
<footnotes></footnotes>
</aya>
<aya number="45">
<translation><![CDATA[Maze wa muntu warekuwe (mu bari bafunganywe na Yusufu) aza kwibuka nyuma y’igihe (ko atamuvuganiye), maze aravuga ati “Njye ndababwira ibisobanuro byazo, ngaho nimunyohereze (kuri Yusufu).”]]></translation>
<footnotes></footnotes>
</aya>
<aya number="46">
<translation><![CDATA[(Aravuga ati) “Yewe Yusufu w’umunyakuri! Dusobanurire iby’inka ndwi zishishe ziribwa n’izindi indwi z’imiguta, n’iby’amahundo arindwi mabisi n’andi (arindwi) yumye, kugira ngo nsubire ku bantu (bantumye), bityo basobanukirwe (iby’izo nzozi).”]]></translation>
<footnotes></footnotes>
</aya>
<aya number="47">
<translation><![CDATA[(Yusufu) aravuga ati “Muzahinga imyaka irindwi ikurikirana, maze ibyo muzasarura muzabirekere mu misogwe yabyo, usibye bike mu byo muzarya.”]]></translation>
<footnotes></footnotes>
</aya>
<aya number="48">
<translation><![CDATA[“Nyuma y’icyo gihe, hazaza (imyaka) irindwi (y’amapfa) izarya ibyo muzaba mwarayihunikiye, usibye bike muzaba mwarazigamye (nk’imbuto).”]]></translation>
<footnotes></footnotes>
</aya>
<aya number="49">
<translation><![CDATA[“Maze nyuma yayo haze umwaka abantu babone imvura nyinshi (beze byinshi) nuko benge (imitobe myinshi).”]]></translation>
<footnotes></footnotes>
</aya>
<aya number="50">
<translation><![CDATA[Nuko umwami aravuga ati "Nimumunzanire!" Ariko Intumwa imugezeho, (Yusufu) aravuga ati “Subira kwa Shobuja umubaze ku byerekeye abagore bitemaguye intoki (bari bagambiriye kunshinja ibinyoma)! Mu by’ukuri Nyagasani wanjye ni Umumenyi uhebuje w’amayeri yabo.”]]></translation>
<footnotes></footnotes>
</aya>
<aya number="51">
<translation><![CDATA[(Umwami akoranya abo bagore) aravuga ati “Ni iyihe mpamvu yabateye kwifuza Yusufu?” Baravuga bati “Allah abimurinde! Nta kibi twamubonyeho.” Umugore w’umunyacyubahiro (na we) aravuga ati “Ubu noneho ukuri kuragaragaye; ni njye wamwifuje, kandi rwose ari mu banyakuri.”]]></translation>
<footnotes></footnotes>
</aya>
<aya number="52">
<translation><![CDATA[(Nuko Yusufu aravuga ati) “Ibyo (byo gushaka ko abagore babanza kubazwa) ni ukugira ngo (wa mutware) amenye ko ntigeze muhemukira rwihishwa. Kandi mu by’ukuri Allah ntashoboza abahemu kugera ku migambi yabo mibi.”]]></translation>
<footnotes></footnotes>
</aya>
<aya number="53">
<translation><![CDATA[“Kandi sinigira umwere (kuko nanjye naburaga gato ngo mwifuze). Mu by’ukuri umutima akenshi utegeka gukora ibibi, uretse uwo Nyagasani wanjye yagiriye impuhwe. Rwose Nyagasani wanjye ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="54">
<translation><![CDATA[Maze umwami (abonye ko Yusufu abaye umwere) aravuga ati “Mumunzanire mugire umujyanama wihariye!” Nuko amaze kuvugana na we (ashima imico ye) aravuga ati “Mu by’ukuri uyu munsi ubaye umunyacyubahiro w’umwizerwa muri twe.”]]></translation>
<footnotes></footnotes>
</aya>
<aya number="55">
<translation><![CDATA[(Yusufu) aravuga ati “Nshinga ibigega by’igihugu, kuko mu by’ukuri ndi umubitsi ubisobanukiwe.”]]></translation>
<footnotes></footnotes>
</aya>
<aya number="56">
<translation><![CDATA[Uko ni ko twagize Yusufu umuntu ukomeye mu gihugu (Misiri), agituramo aho ashaka. Duhundagaza impuhwe zacu ku wo dushaka, kandi ntitujya tuburizamo ibihembo by’abakora ibyiza.]]></translation>
<footnotes></footnotes>
</aya>
<aya number="57">
<translation><![CDATA[Kandi rwose, ibihembo byo ku munsi w’imperuka ni byo byiza kuri ba bandi bemeye bakaba baranagandukiraga Allah.]]></translation>
<footnotes></footnotes>
</aya>
<aya number="58">
<translation><![CDATA[Nuko (amapfa aratera) abavandimwe ba Yusufu (basuhukira mu Misiri gushakayo amafunguro), binjira iwe arabamenya, ariko bo ntibamumenya.]]></translation>
<footnotes></footnotes>
</aya>
<aya number="59">
<translation><![CDATA[Amaze kubategurira ibiribwa (basabye) aravuga ati “(Ubutaha) muzanzanire umuvandimwe wanyu kuri so (Benjamini). Ese ntimubona ko mbuzuriza ibipimo kandi nkanakira neza abashyitsi?”]]></translation>
<footnotes></footnotes>
</aya>
<aya number="60">
<translation><![CDATA[“Nimuramuka mutamunzaniye nta biribwa muzapimirwa iwanjye, kandi ntimuzanyegere.”]]></translation>
<footnotes></footnotes>
</aya>
<aya number="61">
<translation><![CDATA[Baravuga bati “Tuzinginga se amuduhe, kandi rwose tuzabikora.”]]></translation>
<footnotes></footnotes>
</aya>
<aya number="62">
<translation><![CDATA[(Yusufu) abwira abagaragu be ati “Mushyire amafaranga baguze ibiribwa mu mitwaro yabo (mu ibanga), kugira ngo bazabibone basubiye iwabo, bityo bazagaruke.”]]></translation>
<footnotes></footnotes>
</aya>
<aya number="63">
<translation><![CDATA[Nuko bageze kwa se, baravuga bati “Dawe! Twahakaniwe kuzongera gupimirwa (ibiribwa tutajyanye n’umuvandimwe wacu Benjamini). None duhe umuvandimwe wacu tujyane, kugira ngo tuzapimirwe (ibiribwa), kandi rwose tuzamurinda.”]]></translation>
<footnotes></footnotes>
</aya>
<aya number="64">
<translation><![CDATA[(Se) aravuga ati “Ese muragira ngo mbizere mubahe, nk’uko nabizeye mbere nkabaha umuvandimwe we (Yusufu ntimumugarure)? Allah ni We Murinzi mwiza, kandi ni We Munyembabazi usumba abandi.”]]></translation>
<footnotes></footnotes>
</aya>
<aya number="65">
<translation><![CDATA[Nuko (bageze imuhira) bahambuye imitwaro yabo, basanga amafaranga (baguze ibiribwa) bayasubijwe, baravuga bati “Dawe! Ni iki kindi dushaka kitari iki? Ngaya amafaranga (twari twishyuye) twayasubijwe! (Bityo duhe Benjamini tujyane) kugira ngo tuzanire umuryango wacu ibiribwa (byinshi), kandi umuvandimwe wacu tuzamurinda, ndetse twongererwe n'igipimo (cy’ibiribwa) bingana n’umutwaro w'ingamiya, dore ko icyo gipimo cyoroheye (umwami kugitanga).”]]></translation>
<footnotes></footnotes>
</aya>
<aya number="66">
<translation><![CDATA[(Se) aravuga ati “Ntabwo namubaha mutampaye isezerano murahira ku izina rya Allah ko muzamungarurira, usibye igihe mwagotwa (n’umwanzi, akabaganza akamubambura).” Bamaze kumurahirira, aravuga ati “Allah ni Umuhamya w’ibyo tuvuze.”]]></translation>
<footnotes></footnotes>
</aya>
<aya number="67">
<translation><![CDATA[Aranavuga ati “Bana banjye! (Nimugera mu Misiri) ntimuzinjirire mu irembo rimwe, ahubwo muzinjirire mu marembo atandukanye, kandi nta na kimwe nabamarira ku byo Allah yagena. Mu by’ukuri umwanzuro ni uwa Allah; ni We niringiye, kandi abiringira bose bajye baba ari We biringira.”]]></translation>
<footnotes></footnotes>
</aya>
<aya number="68">
<translation><![CDATA[Nuko ubwo binjiriraga (mu marembo atandukanye) nk’uko se yari yabibategetse, nta cyo byabamariye ku byagenwe na Allah, ariko zari impungenge zari mu mutima wa Yakubu yasohoye. Mu by’ukuri we (Yakubu) yari umumenyi kuko twari twaramwigishije, ariko abenshi mu bantu ntibabizi.]]></translation>
<footnotes></footnotes>
</aya>
<aya number="69">
<translation><![CDATA[Nuko binjiye kwa Yusufu, yiyegereza mwene nyina (Benjamini), maze (aramwongorera) ati “Mu by’ukuri ndi umuvandimwe wawe (Yusufu), bityo ntuterwe agahinda n’ibyo (abavandimwe bacu) bajyaga bakora.”]]></translation>
<footnotes></footnotes>
</aya>
<aya number="70">
<translation><![CDATA[Nuko amaze kubategurira imitwaro yabo, ashyira ingemeri (ikoze muri zahabu) mu mutwaro wa mwene nyina, maze (umwe mu bakozi be) avuza akamo ati “Yemwe mwa bagenzi mwe! Mu by’ukuri muri abajura!”]]></translation>
<footnotes></footnotes>
</aya>
<aya number="71">
<translation><![CDATA[Barahindukira baravuga bati “Ni iki mwabuze?”]]></translation>
<footnotes></footnotes>
</aya>
<aya number="72">
<translation><![CDATA[Baravuga bati “Twabuze ingemeri y’umwami, kandi uyizana arahembwa ibingana n’umutwaro w'ingamiya, kandi ibyo ndabyishingiye.”]]></translation>
<footnotes></footnotes>
</aya>
<aya number="73">
<translation><![CDATA[Baravuga bati “Turahiye ku izina rya Allah! Rwose murabizi ko tutazanywe no gukora ubwangizi mu gihugu (cya Misiri), ndetse nta n’ubwo turi abajura.”]]></translation>
<footnotes></footnotes>
</aya>
<aya number="74">
<translation><![CDATA[(Abakozi ba Yusufu) baravuga bati “Ubwo se igihano cye (uwibye) kiraba ikihe, nibiba bigaragaye ko muri ababeshyi?”]]></translation>
<footnotes></footnotes>
</aya>
<aya number="75">
<translation><![CDATA[Baravuga bati “Igihano cy’uri buyisanganwe mu mutwaro we, abe ari we uhanirwa icyaha yakoze (agirwe umucakara). Uko ni ko duhana inkozi z’ibibi.”]]></translation>
<footnotes></footnotes>
</aya>
<aya number="76">
<translation><![CDATA[Nuko (Yusufu) atangira (gusaka) ahereye ku mitwaro y’abandi (bavandimwe be) mbere (yo gusaka) umutwaro wa mwene nyina. Hanyuma ayikura mu mutwaro wa mwene nyina. Uko ni ko twashoboje Yusufu kugera ku mugambi (wo gusigarana mwene nyina). Ntabwo yari kubasha kugumana mwene nyina ibwami bitari ku bushake bwa Allah. Tuzamura mu nzego uwo dushatse. Kandi hejuru ya buri mumenyi, hari Umumenyi w’ikirenga (Allah).]]></translation>
<footnotes></footnotes>
</aya>
<aya number="77">
<translation><![CDATA[(Abavandimwe ba Yusufu) baravuga bati “Niba yibye, hari na mwene nyina (Yusufu) wigeze kwiba.” Nuko Yusufu abigira ibanga mu mutima we, ntiyabibagaragariza. Avuga (yibwira) ati “Ni mwe babi kurusha (uwo muvuga)! Kandi Allah azi neza ibyo muvuga.”]]></translation>
<footnotes></footnotes>
</aya>
<aya number="78">
<translation><![CDATA[Baravuga bati “Yewe Munyacyubahiro! Mu by’ukuri (Benjamini) afite se w'umusaza cyane (ntiyakwihanganira kumubura). Bityo, sigarana umwe muri twe mu cyimbo cye. Mu by’ukuri tubona uri mu bagiraneza.”]]></translation>
<footnotes></footnotes>
</aya>
<aya number="79">
<translation><![CDATA[(Yusufu) aravuga ati “Allah aturinde kuba twagira undi dufata usibye uwo twasanganye umutungo wacu. Mu by’ukuri (turamutse tubikoze) icyo gihe twaba tubaye inkozi z’ibibi.”]]></translation>
<footnotes></footnotes>
</aya>
<aya number="80">
<translation><![CDATA[Nuko bamaze gutakaza icyizere (cyo kuba bakwemererwa kugira undi basiga mu cyimbo cya Benjamini), bariherera bajya inama maze umukuru muri bo aravuga ati “Ese ntimuzi ko so yagiranye namwe isezerano mu izina rya Allah (ko muzamugarura), kandi na mbere mutarubahirije (ibyo mwasezeranye) kuri Yusufu? Bityo, sinzigera mva kuri ubu butaka (Misiri) keretse data abimpereye uburenganzira, cyangwa Allah agaca iteka (ryo kuhava mujyanye), kuko ari we Mukiranuzi usumba abandi.”]]></translation>
<footnotes></footnotes>
</aya>
<aya number="81">
<translation><![CDATA[(Ati) nimusubire kwa so mumubwire muti “Dawe! Mu by’ukuri umwana wawe yaribye, kandi ibyo duhamya ni ibyo twabonye (kuko basanze ingemeri yabo mu mutwaro we). Kandi (igihe twaguhaga isezerano) ntitwari tuzi ibyihishe (ko aziba bakamusigarana).”]]></translation>
<footnotes></footnotes>
</aya>
<aya number="82">
<translation><![CDATA[“Unabaze (abatuye) umudugudu twarimo (mu Misiri) ndetse unabaze abagenzi twari kumwe; rwose turavuga ukuri.”]]></translation>
<footnotes></footnotes>
</aya>
<aya number="83">
<translation><![CDATA[(Yakobo) aravuga ati “Ahubwo imitima yanyu yabashishikarije gukora ikibi (kuri Benjamini mukigeraho). Bityo, kwihangana ni byo byiza (kuri njye), hari ubwo Allah yazabangarurira bose. Mu by’ukuri ni Umumenyi uhebuje, Nyirubugenge buhambaye.”]]></translation>
<footnotes></footnotes>
</aya>
<aya number="84">
<translation><![CDATA[Nuko abatera umugongo aravuga ati “Mbega agahinda ntewe no kubura Yusufu!” Maze amaso ye arahuma kubera agahinda (ariko ariyumanganya) kandi ashenguka.]]></translation>
<footnotes></footnotes>
</aya>
<aya number="85">
<translation><![CDATA[Baravuga bati “Turahiye ku izina rya Allah! Ntuzigera ureka kwibuka Yusufu kugeza ubwo ushegeshwe n’agahinda cyangwa kakaguhitana!”]]></translation>
<footnotes></footnotes>
</aya>
<aya number="86">
<translation><![CDATA[(Yakobo) aravuga ati “Mu by’ukuri akababaro n’agahinda byanjye mbituye Allah. Kandi nzi ibyo mutazi kuri Allah.”]]></translation>
<footnotes></footnotes>
</aya>
<aya number="87">
<translation><![CDATA[“(Ati) bana banjye! Nimujye (mu Misiri) mushakishe amakuru ya Yusufu na mwene nyina, kandi ntimutakaze icyizere (cyo kubona Yusufu) ku bw’impuhwe za Allah. Mu by’ukuri nta batakaza icyizere ku mpuhwe za Allah, usibye abantu b’abahakanyi.”]]></translation>
<footnotes></footnotes>
</aya>
<aya number="88">
<translation><![CDATA[Nuko binjiye iwe (kwa Yusufu) baravuga bati “Yewe Munyacyubahiro! Twe n’imiryango yacu twatewe n’amapfa, none twazanye amafaranga make cyane; bityo dupimire utwuzurize (nk’ibyo waduhaye), kandi udufashe. Mu by’ukuri Allah agororera abagiraneza.”]]></translation>
<footnotes></footnotes>
</aya>
<aya number="89">
<translation><![CDATA[Aravuga ati “Ese muribuka ibyo mwakoreye Yusufu na mwene nyina, igihe mwari injiji (mutazi ingaruka zabyo)?”]]></translation>
<footnotes></footnotes>
</aya>
<aya number="90">
<translation><![CDATA[Baravuga bati “Ese mu by’ukuri ni wowe Yusufu?” Ati “Ni njye Yusufu, n’uyu (Benjamini) ni mwene mama. Rwose, Allah yatugiriye neza. Mu by’ukuri ugandukira (Allah) akanihangana, Allah ntaburizamo ibihembo by'abakora ibyiza.”]]></translation>
<footnotes></footnotes>
</aya>
<aya number="91">
<translation><![CDATA[Baravuga bati “Turahiye ku izina rya Allah, rwose Allah yarakuturutishije, kandi mu by’ukuri twari abanyamakosa.”]]></translation>
<footnotes></footnotes>
</aya>
<aya number="92">
<translation><![CDATA[Aravuga ati “Uyu munsi ntawe ubaveba; Allah abababarire, kandi ni We Munyempuhwe usumba abandi.”]]></translation>
<footnotes></footnotes>
</aya>
<aya number="93">
<translation><![CDATA[“Nimujyane iyi kanzu yanjye muyishyire mu buranga bwa Data, arahita ahumuka, kandi munzanire umuryango wanyu wose.”]]></translation>
<footnotes></footnotes>
</aya>
<aya number="94">
<translation><![CDATA[Nuko itsinda ry’abagenzi (ryarimo abavandimwe ba Yusufu) risohotse mu gihugu (cya Misiri) umubyeyi wabo (Yakobo) aravuga ati “Mu by’ukuri ndumva impumuro ya Yusufu, niba mutari bubyite uburindagizi (kubera izabukuru).”]]></translation>
<footnotes></footnotes>
</aya>
<aya number="95">
<translation><![CDATA[(Abari kumwe na we) baravuga bati “Turahiye ku izina rya Allah ko mu by’ukuri ukiri mu makosa yawe ya kera (yo gukunda Yusufu no kutamwibagirwa).”]]></translation>
<footnotes></footnotes>
</aya>
<aya number="96">
<translation><![CDATA[Nuko ubwo uwari uzanye inkuru nziza (y’uko Yusufu akiriho) yahageraga, yamushyize ikanzu ya Yusufu mu buranga, ahita ahumuka. Aravuga ati “Sinababwiye ko nzi ibyo mutazi kuri Allah?”]]></translation>
<footnotes></footnotes>
</aya>
<aya number="97">
<translation><![CDATA[Baravuga bati “Dawe! Dusabire imbabazi z’ibyaha byacu. Mu by’ukuri twari abanyabyaha.”]]></translation>
<footnotes></footnotes>
</aya>
<aya number="98">
<translation><![CDATA[Aravuga ati “Nzabasabira imbabazi kuri Nyagasani wanjye. Mu by’ukuri We ni Uhebuje mu kubabarira, Nyirimbabazi.”]]></translation>
<footnotes></footnotes>
</aya>
<aya number="99">
<translation><![CDATA[Nuko (Yakobo n’abana be) binjiye kwa Yusufu, ahobera ababyeyi be maze aravuga ati “Nimwinjire mu Misiri ku bushake bwa Allah mutekanye.”]]></translation>
<footnotes></footnotes>
</aya>
<aya number="100">
<translation><![CDATA[Nuko azamura ababyeyi be (abicaza) ku ntebe y’ubwami bwe maze (ababyeyi n’abavandimwe be) bamwikubita imbere bamuha icyubahiro, maze aravuga ati “Dawe! Iki ni cyo gisobanuro cy’inzozi zanjye narose! Rwose Nyagasani wanjye yazigize impamo. Yanangiriye neza ubwo yankuraga mu nzu y’imbohe, akaba anabazanye mwese abakuye mu buzima bw’icyaro, nyuma y’uko Shitani anteranyije n’abavandimwe banjye. Rwose Nyagasani wanjye ibyo ashaka abikorana ubwitonzi. Mu by’ukuri ni Umumenyi uhebuje, Nyirubugenge buhambaye.”]]></translation>
<footnotes></footnotes>
</aya>
<aya number="101">
<translation><![CDATA[“Nyagasani! Rwose wampaye ku bwami (bwa Misiri), unanyigisha gusobanura inzozi; (ni wowe) Muhanzi w’ibirere n'isi! Ni wowe Mugenga wanjye ku isi no ku mperuka. Uzanshoboze gupfa ndi Umuyisilamu kandi uzampuze n’abagaragu bawe b’intungane.”]]></translation>
<footnotes></footnotes>
</aya>
<aya number="102">
<translation><![CDATA[Izo ni zimwe mu nkuru z’ibyihishe tuguhishurira (yewe Muhamadi). Kuko ntiwari kumwe na bo (abavandimwe ba Yusufu) ubwo bumvikanaga mu mugambi wabo (wo kugirira nabi Yusufu).]]></translation>
<footnotes></footnotes>
</aya>
<aya number="103">
<translation><![CDATA[Kandi ntabwo abenshi mu bantu (babangikanya Imana) baba abemeramana kabone n’ubwo washyiraho umuhate.]]></translation>
<footnotes></footnotes>
</aya>
<aya number="104">
<translation><![CDATA[Ndetse nta n’ubwo (kubagezaho ubutumwa) ubibasabira igihembo (yewe Muhamadi); ahubwo (Qur’an) ni urwibutso ku bantu bose.]]></translation>
<footnotes></footnotes>
</aya>
<aya number="105">
<translation><![CDATA[Ese ni ibimenyetso bingahe banyuraho mu birere no ku isi (bigaragaza ko Imana ari imwe), ariko bakabyirengagiza?]]></translation>
<footnotes></footnotes>
</aya>
<aya number="106">
<translation><![CDATA[Nyamara abenshi muri bo ntibashobora kwemera Allah batamubangikanyije.]]></translation>
<footnotes></footnotes>
</aya>
<aya number="107">
<translation><![CDATA[Ese bumva batekanye ku buryo batagerwaho n'ibihano bya Allah bikabagota, cyangwa bakagerwaho n'imperuka ibatunguye mu buryo batazi?]]></translation>
<footnotes></footnotes>
</aya>
<aya number="108">
<translation><![CDATA[Vuga (yewe Muhamadi) uti "Iyi ni yo nzira yanjye, mpamagarira (abantu) kugana Allah nshingiye ku bumenyi buhamye, njye n’abankurikiye. Ubutagatifu ni ubwa Allah. Kandi njye ntabwo ndi mu babangikanyamana.”]]></translation>
<footnotes></footnotes>
</aya>
<aya number="109">
<translation><![CDATA[Kandi mbere yawe nta bandi twigeze twohereza ngo tubahishurire ubutumwa, usibye ko babaga ari abagabo bakomoka mu midugudu (twabaga tuboherejemo). Ese ntibatambagira isi ngo barebe uko iherezo (ry’abahakanyi) bababanjirije ryagenze? Kandi ubuturo bw’imperuka ni bwo bwiza kuri ba bandi bagandukiraga Allah. Ese nta bwenge mugira?]]></translation>
<footnotes></footnotes>
</aya>
<aya number="110">
<translation><![CDATA[(Yewe Muhamadi! Ntuzibwire ko kugera ku ntsinzi byoroshye, kuko n’Intumwa zakubanjirije zitayigezeho ako kanya, ahubwo) izo Ntumwa zageraga aho ziheba zigakeka ko zahakanywe burundu; icyo gihe inkunga yacu ikaba ari bwo izigeraho, maze tukarokora abo dushaka. Kandi ibihano byacu ntibikumirwa ku bantu b’inkozi z’ibibi.]]></translation>
<footnotes></footnotes>
</aya>
<aya number="111">
<translation><![CDATA[Rwose muri (izo) nkuru zabo harimo inyigisho ku banyabwenge. Ntabwo (Qur’an) ari inkuru mpimbano, ahubwo ishimangira (ibitabo) byayibanjirije, ikanasobanura buri kintu, ndetse ikaba n’umuyoboro n'impuhwe ku bantu bemera (Allah).]]></translation>
<footnotes></footnotes>
</aya>
</sura>
<sura number="13">
<aya number="1">
<translation><![CDATA[Alif Laam Miim Raa.[1] Iyi ni imirongo y’igitabo (Qur’an), kandi ibyo wahishuriwe (yewe Muhamadi) biturutse kwa Nyagasani wawe ni ukuri, ariko abenshi mu bantu ntibemera.]]></translation>
<footnotes><![CDATA[[1] Imirongo itangirwa n’inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Allah ni We wazamuye ibirere nta nkingi (zibifashe) mubona, nuko aganza hejuru ya Ar’shi.[1] Yacishije bugufi izuba n’ukwezi (ku bw’inyungu z’ibiremwa), buri cyose kigenda mu nzira yacyo kigana ku gihe cyagenwe. Agenga gahunda z’ibintu byose, akanasobanura ibimenyetso (bye) kugira ngo mwemere mudashidikanya kuzahura na Nyagasani wanyu.]]></translation>
<footnotes><![CDATA[[1] Reba ibisobanuro by’iri jambo muri Surat ul A’araf, Aya ya 54.]]></footnotes>
</aya>
<aya number="3">
<translation><![CDATA[Ni na We warambuye isi maze ayishyiraho imisozi n’imigezi. Yanashyize muri buri bwoko bw’imbuto amoko abiri abiri (iz’ibara ryera n’izirabura, inini n’into, iziryohera n’izirura, ingore n’ingabo…), atwikiriza ijoro amanywa (amanywa na yo akayatwikiriza ijoro). Mu by’ukuri muri ibyo harimo ibimenyetso ku bantu batekereza.]]></translation>
<footnotes></footnotes>
</aya>
<aya number="4">
<translation><![CDATA[No mu butaka hari uduce twegeranye (uturumba n’uturumbuka), imirima y’imizabibu, imirima y’ibimera bitandukanye, imitende icucitse ku gitsinsi ndetse n’itatanye, byuhirwa n’amazi amwe; nyamara bimwe tukabirutisha ibindi mu buryohe. Mu by’ukuri muri ibyo harimo ibimenyetso ku bantu bafite ubwenge.]]></translation>
<footnotes></footnotes>
</aya>
<aya number="5">
<translation><![CDATA[Niba (wowe Muhamadi) utangazwa (no kutemera kwabo nyuma y’ibi bimenyetso), igitangaje (kurushaho) ni imvugo yabo igira iti “Ese (nidupfa) tugahinduka igitaka, tuzasubizwa ubuzima bundi bushya?” Abo ni ba bandi bahakanye Nyagasani wabo, ndetse ni bo bazaboheshwa iminyururu mu majosi. Kandi abo ni abantu bo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="6">
<translation><![CDATA[Bagusaba kwihutisha ikibi (ibihano) mbere y'icyiza (kwemera), kandi mbere yabo harahise ibihano by’intangarugero bisa na byo. Mu by’ukuri Nyagasani wawe ni Umunyembabazi ku bantu atitaye ku bikorwa bibi byabo. Kandi rwose Nyagasani wawe ni Nyiribihano bikaze.]]></translation>
<footnotes></footnotes>
</aya>
<aya number="7">
<translation><![CDATA[Kandi abahakanyi baravuga bati “Kubera iki (Muhamadi) atamanuriwe ikimenyetso (gifatika) giturutse kwa Nyagasani we (kimeze nk’inkoni ya Musa cyangwa nk’ingamiya ya Swaleh)?” Mu by’ukuri (ibyo ntibiri mu bushobozi bwawe kuko) wowe uri umuburizi, kandi buri bantu bagira umuyobozi (Intumwa).]]></translation>
<footnotes></footnotes>
</aya>
<aya number="8">
<translation><![CDATA[Allah azi icyo buri kigore gifite muri nyababyeyi, (akanamenya) ibivuka bidashyitse ndetse n’ibisagiza (ibirenza igihe). Kandi iwe buri kintu cyose gifite igipimo.]]></translation>
<footnotes></footnotes>
</aya>
<aya number="9">
<translation><![CDATA[Umumenyi w’ibitagaragara n’ibigaragara, Usumba byose, Uwikirenga.]]></translation>
<footnotes></footnotes>
</aya>
<aya number="10">
<translation><![CDATA[(Kuri Allah) uhisha imvugo n’uyigaragaza muri mwe, uwitwikira ijoro ndetse n’ugaragara ku manywa, bose ni bamwe.]]></translation>
<footnotes></footnotes>
</aya>
<aya number="11">
<translation><![CDATA[(Buri muntu) afite abamalayika basimburana imbere n’inyuma he; bamurinda ku bw’itegeko rya Allah. Mu by’ukuri Allah ntahindura ibiri mu bantu keretse bahinduye ibibarimo. Ariko iyo Allah ashaka ko ikibi kiba ku bantu ntawe ugikumira, nta n’ubwo bagira undi murinzi utari We.]]></translation>
<footnotes></footnotes>
</aya>
<aya number="12">
<translation><![CDATA[Ni We ubereka imirabyo ibateye ubwoba, ikaba n’icyizere (ku bategereje imvura). Kandi ni na We uzana ibicu bibuditse.]]></translation>
<footnotes></footnotes>
</aya>
<aya number="13">
<translation><![CDATA[N’inkuba isingiza (Allah) mu ishimwe rye ryuzuye, ndetse n’Abamalayika (bakamusingiza) kubera kumutinya. Anohereza urusaku rw’inkuba akaruhanisha uwo ashaka; mu gihe (abahakanyi) baba bajya impaka kuri Allah, kandi ari Nyirukuburizamo bikomeye imigambi mibisha (wubikira abahakanyi).]]></translation>
<footnotes></footnotes>
</aya>
<aya number="14">
<translation><![CDATA[Ni We (Allah) ukwiye ijambo ry’ukuri (ry’uko nta yindi mana ibaho ikwiye gusengwa by’ukuri usibye We). Naho ba bandi basenga ibitari We, ntacyo bibasubiza na kimwe, mbese ni nk’umuntu urambura amaboko ye ayerekeza ku mazi (ari kure ye) kugira ngo amugere mu kanwa, nyamara adashobora kumugeraho. Kandi ubusabe bw’abahakanyi nta kindi buri cyo usibye kuba ari ubuyobe.]]></translation>
<footnotes></footnotes>
</aya>
<aya number="15">
<translation><![CDATA[Kandi Allah yubamirwa n’ibiri mu birere no mu isi, bibishaka cyangwa bitabishaka; ndetse n’ibicucu byabyo (biramwubamira) mu gitondo na nimugoroba.]]></translation>
<footnotes></footnotes>
</aya>
<aya number="16">
<translation><![CDATA[Vuga (yewe Muhamadi) uti “Ni nde Nyagasani w’ibirere n’isi?” Vuga uti “Ni Allah.” Vuga uti “None se kuki mwishyiriraho abarinzi batari We, batagira icyiza bimarira cyangwa ngo bagire ikibi bikiza?” Vuga uti “Ese utabona ahwanye n’ubona? Cyangwa se umwijima n’urumuri ni bimwe? Cyangwa (abantu) babangikanya Allah n’ibigirwamana (bibwira ko) byaremye nk’uko (Allah) yaremye, ku buryo ibyo (bigirwamana byaremye n’ibyo Allah yaremye) bibatera urujijo kubera ko bisa?” Vuga uti “Allah ni Umuremyi wa buri kintu, kandi ni Umwe rukumbi, Umunyembaraga z’ikirenga.”]]></translation>
<footnotes></footnotes>
</aya>
<aya number="17">
<translation><![CDATA[Yamanuye amazi mu kirere, maze ibibaya bitemba amazi hakurikijwe ingano yabyo. Imivu y’amazi igatembana urufuro hejuru yayo. Ndetse no mu byo bashongesha mu muriro babishakamo imitako cyangwa ibindi bikoresho, hari ibisigara bidafite akamaro. Uko ni ko Allah atanga urugero rugaragaza ukuri n’ikinyoma. Nuko ibidafite akamaro bikaba imfabusa, naho ibifitiye abantu akamaro bikaguma ku isi. Uko ni ko Allah atanga ingero.]]></translation>
<footnotes></footnotes>
</aya>
<aya number="18">
<translation><![CDATA[Ba bandi bumviye Nyagasani wabo bazagororerwa ibyiza (Ijuru). Naho ba bandi batamwumviye, iyo baza kugira ibyo mu isi byose hiyongereyeho n’ibindi nka byo, bari kubyicunguza (kugira ngo barokoke ibihano, ariko ntibigire icyo bibamarira). Abo bazagira ibarura ribi ndetse ubuturo bwabo ni umuriro wa Jahanamu; kandi ubwo ni bwo bushyikiro bubi.]]></translation>
<footnotes></footnotes>
</aya>
<aya number="19">
<translation><![CDATA[Ese wa wundi usobanukiwe ko ibyo wahishuriwe (yewe Muhamadi) biturutse kwa Nyagasani wawe ari ukuri, ameze nka wa wundi w’impumyi (utabona ukuri)? Mu by’ukuri abanyabwenge ni bo bibuka;]]></translation>
<footnotes></footnotes>
</aya>
<aya number="20">
<translation><![CDATA[Ba bandi bubahiriza isezerano rya Allah kandi ntibatatire igihango.]]></translation>
<footnotes></footnotes>
</aya>
<aya number="21">
<translation><![CDATA[Na ba bandi bunga ibyo Allah yategetse ko byungwa (kugirira neza abo bafitanye isano), bakanatinya Nyagasani wabo ndetse bakanatinya kuzagira ibarura ribi (birinda gukora ibyo Allah yaziririje).]]></translation>
<footnotes></footnotes>
</aya>
<aya number="22">
<translation><![CDATA[Na ba bandi bihangana bashaka kwishimirwa na Nyagasani wabo, bagahozaho iswala, bakanatanga mu byo twabahaye, haba mu ibanga cyangwa ku mugaragaro; kandi ikibi bakagikuzaho icyiza. Abo ni bo bazagira iherezo ryiza.]]></translation>
<footnotes></footnotes>
</aya>
<aya number="23">
<translation><![CDATA[Bazinjira mu ijuru rihoraho, bo n’abakoze ibikorwa byiza mu babyeyi babo, abo bashakanye, ndetse n’urubyaro rwabo. Kandi abamalayika bazajya babageraho binjiriye muri buri muryango,]]></translation>
<footnotes></footnotes>
</aya>
<aya number="24">
<translation><![CDATA[(Bababwira bati) “Amahoro abe kuri mwe kubera ko mwihanganye. Mbega ukuntu ubuturo bwa nyuma ari bwiza!”]]></translation>
<footnotes></footnotes>
</aya>
<aya number="25">
<translation><![CDATA[Naho ba bandi bica isezerano rya Allah nyuma y’uko baryiyemeje, bakanatanya ibyo Allah yategetse ko byungwa (kugirira neza abo mufitanye isano), ndetse bakanakora ubwangizi ku isi, abo baravumwe kandi bazanagira ubuturo bubi.]]></translation>
<footnotes></footnotes>
</aya>
<aya number="26">
<translation><![CDATA[Allah atuburira amafunguro uwo ashaka, akanayatubya (ku wo ashaka). Kandi (abahakanyi) bashimishwa n’ubuzima bwo ku isi, nyamara ubuzima bwo ku isi nta cyo buri cyo ubugereranyije n’ubw’imperuka uretse kuba ari umunezero w’akanya gato.]]></translation>
<footnotes></footnotes>
</aya>
<aya number="27">
<translation><![CDATA[Kandi ba bandi bahakanye baravuga bati “Kuki (Muhamadi) atamanuriwe igitangaza giturutse kwa Nyagasani we?” Vuga uti “Mu by’ukuri Allah arekera mu buyobe uwo ashaka, akanayobora iwe uwicujije.”]]></translation>
<footnotes></footnotes>
</aya>
<aya number="28">
<translation><![CDATA[Ba bandi bemeye kandi bakagira imitima ituje ku bwo gusingiza Allah, mu by’ukuri mumenye ko gusingiza Allah bituma imitima ituza.]]></translation>
<footnotes></footnotes>
</aya>
<aya number="29">
<translation><![CDATA[Ba bandi bemeye bakanakora ibikorwa byiza, bazagira umunezero n’igarukiro ryiza.]]></translation>
<footnotes></footnotes>
</aya>
<aya number="30">
<translation><![CDATA[(Nk’uko twohereje Intumwa mbere yawe) ni na ko twakohereje (yewe Muhamadi) ku muryango (Umat) wabanjirijwe n’indi miryango, kugira ngo ubasomere ibyo twaguhishuriye (Qur’an), kuko bo bahakana Nyirimpuhwe. Vuga uti “Ni We Nyagasani wanjye, nta yindi mana ikwiye gusengwa by’ukuri itari We. Ni We niringiye kandi ni na We nicuzaho.”]]></translation>
<footnotes></footnotes>
</aya>
<aya number="31">
<translation><![CDATA[N’iyo haza kubaho Qur’an igendesha imisozi, cyangwa isatagura isi, cyangwa ivugisha abapfuye (yari kuba ari iyi Qur’an wahishuriwe, kandi ntabwo bari kuyemera). Ariko Allah ni We Mugenga wa byose (ibitangaza ndetse n’ibindi). Ese ba bandi bemeye ntibazi ko iyo Allah aza kubishaka yari kuyobora abantu bose (nta gitangaza kibayeho)? Kandi ibyago ntibizareka kugera ku bahakanyi cyangwa (bikagera hafi y’ingo zabo) kubera ibyo bakora, kugeza isezerano rya Allah risohoye. Mu by’ukuri Allah ntajya yica isezerano rye.]]></translation>
<footnotes></footnotes>
</aya>
<aya number="32">
<translation><![CDATA[(Niba bakerensa ubutumwa bwawe), mu by’ukuri n’Intumwa zabayeho mbere yawe zarakerenshejwe (bityo ntukagire agahinda), ariko ba bandi bahakanye nabahaye igihe maze ndabahana. Mbega uko igihano cyanjye cyari kimeze!]]></translation>
<footnotes></footnotes>
</aya>
<aya number="33">
<translation><![CDATA[Ese umugenzuzi wa buri muntu (ari we Allah) ni kimwe n’ibigirwamana (bidafite icyo bizi)? Ariko babangikanyije Allah n’ibigirwamana (kubera ubujiji). Vuga (yewe Muhamadi) uti “Ngaho nimuvuge amazina yabyo (n’ibisingizo byabyo byatuma bisengwa)! Cyangwa se (Allah) muba mumubwira ibyo atazi ku isi, cyangwa muba mwivugira gusa? Ahubwo ba bandi bahakanye bakundishijwe imigambi yabo, babuzwa (kuyoboka) inzira y’ukuri, kandi uwo Allah yarekeye mu buyobe ntiyagira umuyobora.]]></translation>
<footnotes></footnotes>
</aya>
<aya number="34">
<translation><![CDATA[Bazahabwa ibihano mu buzima bwo kuri iyi si, kandi rwose ibihano by'imperuka birakomeye kurushaho. Ndetse ntawe uzabarinda ibihano bya Allah.]]></translation>
<footnotes></footnotes>
</aya>
<aya number="35">
<translation><![CDATA[Imiterere y’ijuru ryasezeranyijwe abagandukira (Allah), ni iritembamo imigezi, imbuto zaryo zihoraho ndetse n’igicucu cyaryo (gihoraho). Iryo (juru) ni ryo herezo ry’abagandukira (Allah), naho iherezo ry’abahakanye ni umuriro.]]></translation>
<footnotes></footnotes>
</aya>
<aya number="36">
<translation><![CDATA[Kandi ba bandi twahaye ibitabo (abaje kwemera muri bo) bishimira ibyo wahishuriwe (Qur’an, kuko ihuje n’ibyo bafite mu bitabo byabo), ariko hari n’udutsiko muri bo duhakana bimwe muri byo. Vuga (yewe Muhamadi) uti “Mu by’ukuri nategetswe kugaragira Allah (wenyine) no kutagira ibyo mubangikanya na byo. Nanahamagarira (abantu) kumugana, kandi iwe ni ho garukiro ryanjye.”]]></translation>
<footnotes></footnotes>
</aya>
<aya number="37">
<translation><![CDATA[(Nk’uko twahishuriye ibitabo Intumwa zakubanjirije biri mu ndimi zazo), ni na ko twayiguhishuriye (Qur’an) ari amategeko (yo kuyoboresha) iri mu (rurimi rw’) Icyarabu, kugira ngo uyiyoboreshe. Kandi nuramuka ukurikiye amarangamutima yabo (ababangikanyamana) nyuma y’uko ugezweho n’ubumenyi, nta nshuti cyangwa umutabazi uzagira wo kukurinda (ibihano) bya Allah.]]></translation>
<footnotes></footnotes>
</aya>
<aya number="38">
<translation><![CDATA[Kandi rwose twohereje Intumwa mbere yawe (yewe Muhamadi), tunazigenera (gushaka) abagore (no kugira) urubyaro. Ndetse nta Ntumwa yazana igitangaza bidaturutse ku bushake bwa Allah. Buri kintu cyose gifite igihe cyagenewe.]]></translation>
<footnotes></footnotes>
</aya>
<aya number="39">
<translation><![CDATA[Allah ahanagura cyangwa akemeza ibyo ashaka (mu mategeko ye). Kandi ni We ufite igitabo gihatse ibindi [(Al Lawuh-ul Mahfudh) (urubaho rurinzwe)].]]></translation>
<footnotes></footnotes>
</aya>
<aya number="40">
<translation><![CDATA[N’iyo twakwereka (yewe Muhamadi) bimwe mu byo tubasezeranya (ibihano) cyangwa tukakuzuriza igihe cyawe (ugapfa), mu by’ukuri inshingano zawe ni ugusohoza ubutumwa, maze ibarura rikaba iryacu.]]></translation>
<footnotes></footnotes>
</aya>
<aya number="41">
<translation><![CDATA[Ese ntibabona ko mu by’ukuri dusenya ubutaka tukagenda tubugabanya mu mpande zabwo zose? Allah ni We utegeka kandi nta wavuguruza itegeko rye, ndetse ni We ubanguka mu ibarura.]]></translation>
<footnotes></footnotes>
</aya>
<aya number="42">
<translation><![CDATA[Mu by’ukuri ba bandi babayeho mbere yabo bacuriye imigambi mibisha (Intumwa zabo), ariko Allah ni We uburizamo imigambi mibisha yose. Azi neza ibyo buri muntu akora, kandi abahakanyi bazamenya uzagira iherezo ryiza.]]></translation>
<footnotes></footnotes>
</aya>
<aya number="43">
<translation><![CDATA[Ba bandi bahakanye baravuga bati “Ntabwo (wowe Muhamadi) uri Intumwa.” Vuga uti “Allah arahagije kuba umuhamya hagati yanjye namwe ndetse n’abafite ubumenyi bw’igitabo (baje kuyoboka Isilamu).”]]></translation>
<footnotes></footnotes>
</aya>
</sura>
<sura number="14">
<aya number="1">
<translation><![CDATA[Alif Laam Raa.[1] (Iki ni) igitabo twaguhishuriye (yewe Muhamadi) kugira ngo ukure abantu mu mwijima (w’ubuhakanyi) ubaganisha ku rumuri (rwo kwemera Imana imwe), ku bw’ubushake bwa Nyagasani wabo, ubageze mu nzira ya Nyiricyubahiro gihebuje, Ukwiye ibisingizo byose,]]></translation>
<footnotes><![CDATA[[1] Ayat zitangirwa n’inyuguti nk’izi twazivuzeho mu mirongo yatambutse.]]></footnotes>
</aya>
<aya number="2">
<translation><![CDATA[Allah we Mugenga w’ibiri mu birere n’ibiri mu isi. Kandi abahakanyi bazahura n’ingorane ku bw’ibihano bikaze bazahura na byo.]]></translation>
<footnotes></footnotes>
</aya>
<aya number="3">
<translation><![CDATA[Ba bandi bakunda ubuzima bw’isi bakaburutisha ubw’imperuka, bagakumira abantu kugana inzira ya Allah bifuza ko yatana (ngo igendere ku marangamutima yabo); abo bari mu buyobe bukabije.]]></translation>
<footnotes></footnotes>
</aya>
<aya number="4">
<translation><![CDATA[Kandi nta Ntumwa twohereje itavuga ururimi rw’abantu twayoherejeho kugira ngo ibasobanurire (ubutumwa bwa Allah). Hanyuma Allah akarekera mu buyobe uwo ashaka (kubera kwigomeka kwe), akanayobora uwo ashaka. Ni na We Munyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="5">
<translation><![CDATA[Kandi rwose twohereje Musa azanye ibitangaza byacu (tumubwira tuti) “Kura abantu bawe mu mwijima (w’ubuhakanyi) ubaganishe ku rumuri (rwo kwemera Imana imwe), unabibutse ibihe (by’ingabire) bya Allah. Mu by’ukuri muri ibyo harimo inyigisho kuri buri wese urangwa no kwihangana cyane, akanashimira.”]]></translation>
<footnotes></footnotes>
</aya>
<aya number="6">
<translation><![CDATA[Unibuke (yewe Muhamadi) ubwo Musa yabwiraga abantu be ati “Nimwibuke inema za Allah kuri mwe ubwo yabarokoraga, akabakiza abantu bo kwa Farawo babakoreraga ubugome ndengakamere; bicaga abana banyu b’abahungu bagasiga abakobwa; kandi muri ibyo harimo ikigeragezo gihambaye gituruka kwa Nyagasani wanyu.”]]></translation>
<footnotes></footnotes>
</aya>
<aya number="7">
<translation><![CDATA[Unibuke (yewe Muhamadi) ubwo Nyagasani wanyu yatangazaga (agira ati) “Nimuramuka mushimiye nzabongerera (ingabire zanjye), ariko nimuhakana, mumenye ko ibihano byanjye bihambaye.”]]></translation>
<footnotes></footnotes>
</aya>
<aya number="8">
<translation><![CDATA[Nuko Musa aravuga ati “Muramutse muhakanye, mwe n’abari ku isi bose, mu by’ukuri (mumenye ko) Allah ari Uwihagije, Ukwiye ibisingizo byose.”]]></translation>
<footnotes></footnotes>
</aya>
<aya number="9">
<translation><![CDATA[Ese inkuru za ba bandi bababanjirije ntizabagezeho, iz’abantu ba Nuhu, iz’aba Adi, iz’aba Thamudu ndetse n’iza ba bandi baje nyuma yabo? Nta wundi ubazi usibye Allah. Intumwa zabo zabazaniye ibimenyetso bigaragara, ariko bashyize intoki mu minwa yabo (baraziruma kubera uburakari), maze baravuga bati “Mu by’ukuri duhakanye ubutumwa mwazanye, kandi dushidikanya cyane ku byo muduhamagarira.”]]></translation>
<footnotes></footnotes>
</aya>
<aya number="10">
<translation><![CDATA[Intumwa zabo zaravuze ziti “Ese murashidikanya kuri Allah wahanze ibirere n’isi? Abahamagarira (kumusenga wenyine) kugira ngo abababarire ibyaha byanyu ndetse anabarindirize kugeza igihe cyagenwe.” Baravuga bati “Mwe nta kindi muri cyo usibye kuba muri abantu nkatwe. Murashaka kutubuza ibyo abakurambere bacu basengaga? Ngaho nimutuzanire ikimenyetso kigaragara (gishimangira ukuri kw’ibyo muvuga).”]]></translation>
<footnotes></footnotes>
</aya>
<aya number="11">
<translation><![CDATA[Intumwa zabo zarababwiye ziti “Twe nta kindi turi cyo usibye kuba turi abantu nkamwe, ariko Allah ahundagaza ingabire ze ku wo ashaka mu bagaragu be. Kandi ntidushobora kubazanira ikimenyetso bidaturutse ku bushake bwa Allah. Kandi abemera bajye biringira Allah (wenyine).”]]></translation>
<footnotes></footnotes>
</aya>
<aya number="12">
<translation><![CDATA[Ariko ni gute tutakwiringira Allah kandi mu by’ukuri yaratuyoboye inzira zacu (zatumye tumumenya)? Kandi rwose tuzihanganira uko mudutoteza. Ngaho abiringira nibiringire Allah (wenyine).]]></translation>
<footnotes></footnotes>
</aya>
<aya number="13">
<translation><![CDATA[Nuko ba bandi bahakanye babwira Intumwa zabo (zabatumweho) bati “Rwose tuzabamenesha mu gihugu cyacu, keretse mugarukiye imigenzo yacu (y’ibangikanyamana).” Nuko Nyagasani wazo arazihishurira ati “Mu by’ukuri tuzarimbura ababangikanyamana”,]]></translation>
<footnotes></footnotes>
</aya>
<aya number="14">
<translation><![CDATA[Kandi mu by’ukuri nyuma yabo, mwe tuzabatuza mu gihugu (cyabo). Ibyo ni kuri wa wundi utinya kuzahagarara imbere yanjye (ku munsi w’ibarura) akanatinya ibihano byanjye.]]></translation>
<footnotes></footnotes>
</aya>
<aya number="15">
<translation><![CDATA[Nuko (Intumwa) zitabaza (Nyagasani wazo, arazitabara), maze buri munyagitugu wese w’icyigomeke ararimbuka,]]></translation>
<footnotes></footnotes>
</aya>
<aya number="16">
<translation><![CDATA[Imbere ye (buri munyagitugu wese) hari igihano cy’umuriro wa Jahanamu, kandi azanyweshwa amazi avanze n’amashyira,]]></translation>
<footnotes></footnotes>
</aya>
<aya number="17">
<translation><![CDATA[Azagerageza kuyamira gake gake ariko ntibizapfa kumukundira (kuko azaba atamuryoheye kandi yatuye), kandi urupfu ruzamuturuka impande zose, ariko ntazapfa ndetse na nyuma y’ibyo, azahura n’ibihano bikaze.]]></translation>
<footnotes></footnotes>
</aya>
<aya number="18">
<translation><![CDATA[Ibikorwa bya ba bandi bahakanye Nyagasani wabo, bigereranywa nk’ivu ryahushywe n’inkubi y’umuyaga ku munsi w’umuyaga ukaze. Ibyo bakoze nta na kimwe kizabagirira akamaro. Ubwo ni bwo buyobe bukabije.]]></translation>
<footnotes></footnotes>
</aya>
<aya number="19">
<translation><![CDATA[Ese ntubona ko Allah yaremye ibirere n’isi ku mpamvu y’ukuri? Aramutse abishatse yabakuraho akazana (ibindi) biremwa bishya.]]></translation>
<footnotes></footnotes>
</aya>
<aya number="20">
<translation><![CDATA[Kandi ibyo kuri Allah ntabwo bigoye.]]></translation>
<footnotes></footnotes>
</aya>
<aya number="21">
<translation><![CDATA[Kandi bose bazagera imbere ya Allah (ku munsi w’imperuka) maze abanyantege nke babwire abari abibone bati “Mu by’ukuri ni mwe twakurikiraga; ese hari icyo mwatumarira mukadukiza ibihano bya Allah?” Bazavuga bati “Iyo Allah aza kutuyobora natwe twari kubayobora. Bityo byose ni kimwe kuri twese, twagaragaza kubabara cyangwa tukihanganira (ibi bihano); nta buhungiro dufite.”]]></translation>
<footnotes></footnotes>
</aya>
<aya number="22">
<translation><![CDATA[Nuko ubwo imanza zizaba zimaze gucibwa, Shitani avuge ati “Mu by’ukuri Allah yabasezeranyije isezerano ry’ukuri (ryo kuzazurwa no kugororerwa). Naho njye isezerano nabahaye sinaryubahirije, kuko nta bubasha nari mbafiteho uretse ko nabahamagaye mukanyitaba. Ku bw’ibyo, ntimumvebe ahubwo mwivebe ubwanyu. (Ubu) nta cyo nabamarira kandi namwe nta cyo mwamarira. Mu by’ukuri njye mpakanye ibikorwa byanyu mwakoze (ubwo mwarekaga kugaragira Allah) mukambangikanya na We. Mu by’ukuri inkozi z’ibibi zirahanishwa ibihano bibabaza.”]]></translation>
<footnotes></footnotes>
</aya>
<aya number="23">
<translation><![CDATA[Kandi ba bandi bemeye bakanakora ibikorwa byiza, bazinjizwa mu busitani butembamo imigezi (Ijuru) bazabamo ubuziraherezo, ku burenganzira bwa Allah. Indamukanyo yabo muri ryo izaba ari ukwifurizanya amahoro (Salamu).]]></translation>
<footnotes></footnotes>
</aya>
<aya number="24">
<translation><![CDATA[Ese ntubona uko Allah yatanze urugero rw’ijambo ryiza (ryo guhamya ko nta yindi mana ikwiye gusengwa by’ukuri uretse Allah) ko ari nk’igiti cyiza, gifite imizi ishikamye mu butaka, ndetse n’amashami yacyo agera mu kirere!]]></translation>
<footnotes></footnotes>
</aya>
<aya number="25">
<translation><![CDATA[Gihora cyera imbuto buri gihe, ku bwa Nyagasani wacyo, kandi Allah aha abantu ingero kugira ngo babashe kwibuka.]]></translation>
<footnotes></footnotes>
</aya>
<aya number="26">
<translation><![CDATA[Naho urugero rw’ijambo ribi (ryo guhakana Allah) ni nk’igiti kibi kiregetse hejuru ku butaka, kirandurwa (bitagoranye) kuko kiba kidashikamye.]]></translation>
<footnotes></footnotes>
</aya>
<aya number="27">
<translation><![CDATA[Allah ashoboza ba bandi bemeye kuvuga ijambo rihamye (ari ryo guhamya ko nta yindi mana ikwiye gusengwa by’ukuri uretse Allah, no guhamya ko Muhamadi ari Intumwa yayo) mu buzima bwo ku isi, ndetse no mu buzima bwa nyuma (bakabasha gusubiza neza ibibazo by’abamalayika mu mva). Kandi Allah arekera mu buyobe inkozi z’ibibi, ndetse Allah akora icyo ashaka.]]></translation>
<footnotes></footnotes>
</aya>
<aya number="28">
<translation><![CDATA[Ese ntiwabonye ba bandi baguranye inema za Allah (aho gushimira) bagahakana; maze bagatuma abantu babo batura mu nzu y’uburimbukiro?]]></translation>
<footnotes></footnotes>
</aya>
<aya number="29">
<translation><![CDATA[(Umuriro wa) Jahanamu, bazahiramo kandi ni bwo buturo bubi.]]></translation>
<footnotes></footnotes>
</aya>
<aya number="30">
<translation><![CDATA[Kandi (ababangikanyamana) bashyizeho ibigirwamana babibangikanya na Allah kugira ngo bayobye (abantu) inzira ye. Vuga uti “Nimwinezeze (by’igihe gito)! Ariko mu by’ukuri iherezo ryanyu ni mu muriro.”]]></translation>
<footnotes></footnotes>
</aya>
<aya number="31">
<translation><![CDATA[(Yewe Muhamadi) bwira abagaragu banjye bemeye, ko bagomba guhozaho iswala bakanatanga mu byo twabahaye; haba mu ibanga cyangwa ku mugaragaro, mbere y’uko haza umunsi utazabamo ubucuruzi n’ubucuti (bigamije gucungura).]]></translation>
<footnotes></footnotes>
</aya>
<aya number="32">
<translation><![CDATA[Allah ni We waremye ibirere n’isi anamanura amazi (imvura) mu kirere, nuko ayameresha imbuto kugira ngo zibabere amafunguro; yanabashyiriyeho amato (ngo bibagirire akamaro), kugira ngo agendere mu nyanja ku itegeko rye, ndetse yanaborohereje imigezi (kugira ngo ibagirire akamaro).]]></translation>
<footnotes></footnotes>
</aya>
<aya number="33">
<translation><![CDATA[Yanaborohereje izuba n’ukwezi bihora bitembera (mu kirere) bidataye inzira yabyo, ndetse anaborohereza ijoro n’amanywa (kugira ngo byose bibagirire akamaro).]]></translation>
<footnotes></footnotes>
</aya>
<aya number="34">
<translation><![CDATA[Yanabahaye ibyo mwamusabye byose, kandi muramutse mushatse kubarura inema za Allah ntimwazihetura. Mu by’ukuri umuntu ni inkozi y’ibibi ya cyane, umuhakanyi ukabije (w’indashima).]]></translation>
<footnotes></footnotes>
</aya>
<aya number="35">
<translation><![CDATA[Unibuke (yewe Muhamadi) ubwo Aburahamu yavugaga ati “Nyagasani wanjye! Ha uyu mujyi (wa Maka) amahoro n’umutekano, unandinde njye n’abana banjye kuba twagaragira ibigirwamana.”]]></translation>
<footnotes></footnotes>
</aya>
<aya number="36">
<translation><![CDATA[“Nyagasani wanjye! Mu by’ukuri (ibyo bigirwamana) byayobeje abantu benshi. Ariko uzankurikira, uwo azaba ari mu bantu banjye. Naho uzanyigomekaho, mu by’ukuri ni Wowe Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="37">
<translation><![CDATA[“Nyagasani wacu! Mu by’ukuri natuje urubyaro rwanjye (Isimayili na nyina Hajara) mu kibaya kidahingwa, hafi y’ingoro yawe ntagatifu (Al Kaabat), Nyagasani wacu, kugira ngo bahozeho iswala. Bityo, shyira urukundo mu mitima y’abantu babakunde, kandi unabahe amafunguro kugira ngo babashe gushimira.”]]></translation>
<footnotes></footnotes>
</aya>
<aya number="38">
<translation><![CDATA[“Nyagasani wacu! Mu by’ukuri uzi neza ibyo duhisha n’ibyo tugaragaza. Nta na kimwe cyakwihisha Allah, haba ku isi cyangwa mu kirere.”]]></translation>
<footnotes></footnotes>
</aya>
<aya number="39">
<translation><![CDATA[“Ishimwe n’ikuzo byuzuye ni ibya Allah, we wampaye Ismail na Is’haq ngeze mu zabukuru. Mu by’ukuri Nyagasani wanjye ni Uwumva ubusabe bihebuje.”]]></translation>
<footnotes></footnotes>
</aya>
<aya number="40">
<translation><![CDATA[“Nyagasani! Mpa guhozaho iswala, unabihe urubyaro rwanjye, Nyagasani wacu! Kandi wakire ubusabe bwanjye.”]]></translation>
<footnotes></footnotes>
</aya>
<aya number="41">
<translation><![CDATA[“Nyagasani wacu! Uzambabarire, njye n’ababyeyi banjye ndetse n’abemeramana, umunsi ibarura ryabaye.”]]></translation>
<footnotes></footnotes>
</aya>
<aya number="42">
<translation><![CDATA[Kandi (yewe Muhamadi) ntugakeke na rimwe ko Allah atitaye ku byo inkozi z’ibibi zikora, ahubwo arabarindiriza kugeza ku munsi bazakanura amaso (kubera ibyo bazaba babona bibateye ubwoba).]]></translation>
<footnotes></footnotes>
</aya>
<aya number="43">
<translation><![CDATA[(Bazava mu mva zabo) bihuta bararamye, bakanuye ubudahumbya, kandi imitima yabo yabaye ibishushungwe (kubera ubwoba).]]></translation>
<footnotes></footnotes>
</aya>
<aya number="44">
<translation><![CDATA[Unaburire abantu umunsi ibihano bizabageraho, maze inkozi z’ibibi zikavuga ziti “Nyagasani wacu! Turindirize igihe gito twitabe umuhamagaro wawe tunakurikire Intumwa zawe. (Maze zibwirwe ziti) “Ese ntimwari mwararahiye mbere ko mutazava ku isi (kandi ko nta zuka rizabaho)?”]]></translation>
<footnotes></footnotes>
</aya>
<aya number="45">
<translation><![CDATA[Kandi mwanatuye mu mazu ya ba bandi bihemukiye, nyamara mwari mwaramenye neza ibyo twabakoreye (kubarimbura), ndetse twanabahaye ingero nyinshi (ntimwazitaho).]]></translation>
<footnotes></footnotes>
</aya>
<aya number="46">
<translation><![CDATA[Kandi rwose bacuze imigambi yabo ariko Allah ni We uburizamo imigambi yabo, n’ubwo bwose imigambi yabo idashobora kurimbura imisozi.]]></translation>
<footnotes></footnotes>
</aya>
<aya number="47">
<translation><![CDATA[Kandi ntugakeke na rimwe ko Allah azica isezerano yasezeranyije Intumwa ze. Mu by’ukuri Allah ni Umunyacyubahiro bihebuje, Nyirukwihimura bikaze.]]></translation>
<footnotes></footnotes>
</aya>
<aya number="48">
<translation><![CDATA[(Munibuke) umunsi isi izahindurwamo indi si ndetse n’ibirere (bigahindurwamo ibindi), hanyuma (ibiremwa byose) bigahagarikwa imbere ya Allah, Umwe rukumbi, Umunyembaraga z’ikirenga.]]></translation>
<footnotes></footnotes>
</aya>
<aya number="49">
<translation><![CDATA[Kuri uwo munsi, uzabona inkozi z’ibibi ziri ku ngoyi (ziboshywe amaguru n’amaboko).]]></translation>
<footnotes></footnotes>
</aya>
<aya number="50">
<translation><![CDATA[Imyambaro yabo izaba ikozwe muri godoro, kandi uburanga bwabo buzaba bupfutswe n’umuriro.]]></translation>
<footnotes></footnotes>
</aya>
<aya number="51">
<translation><![CDATA[(Ibyo) ni ukugira ngo Allah ahembere buri muntu ibyo yakoze. Mu by’ukuri Allah ni ubanguka mu ibarura.]]></translation>
<footnotes></footnotes>
</aya>
<aya number="52">
<translation><![CDATA[Iyi (Qur’an) ni ubutumwa ku bantu, kugira ngo bukoreshwe mu kubaburira, no kugira ngo banamenye ko (Allah) ari We Mana imwe rukumbi, ndetse no kugira ngo abafite ubwenge babikuremo isomo.]]></translation>
<footnotes></footnotes>
</aya>
</sura>
<sura number="15">
<aya number="1">
<translation><![CDATA[Alif Laam Raa.[1] Iyo ni imirongo (ayat) y’igitabo, ikaba (n’imirongo ya) Qur’an isobanutse.]]></translation>
<footnotes><![CDATA[[1] Isura zitangirwa n’inyuguti nk’izi, twazivuzeho mu masura yatambutse, urugero Surat Al Baqarat.]]></footnotes>
</aya>
<aya number="2">
<translation><![CDATA[(Ku munsi w’imperuka) ba bandi bahakanye bazicuza impamvu batabaye Abayisilamu (igihe bazaba babona Abayisilamu bajyanwa mu ijuru naho abahakanyi bajyanwa mu muriro).]]></translation>
<footnotes></footnotes>
</aya>
<aya number="3">
<translation><![CDATA[Bareke barye baninezeze, banarangazwe n’icyizere (cyo kuzaramba), vuba aha bazamenya (ko ibyiringiro byabo bitari ukuri).]]></translation>
<footnotes></footnotes>
</aya>
<aya number="4">
<translation><![CDATA[Nta mudugudu n’umwe twarimbuye, uretse ko wabaga ufite igihe cyawo cyagenwe.]]></translation>
<footnotes></footnotes>
</aya>
<aya number="5">
<translation><![CDATA[Nta muryango (Umat) n’umwe ushobora (kurimburwa) mbere cyangwa nyuma y’igihe cyagenwe.]]></translation>
<footnotes></footnotes>
</aya>
<aya number="6">
<translation><![CDATA[Baranavuze bati “Yewe uwamanuriwe urwibutso (Qur’an)! Mu by’ukuri uri umusazi.”]]></translation>
<footnotes></footnotes>
</aya>
<aya number="7">
<translation><![CDATA[Kuki utatuzanira abamalayika (bahamya ko uri Intumwa ya Allah) niba koko uri umwe mu banyakuri?]]></translation>
<footnotes></footnotes>
</aya>
<aya number="8">
<translation><![CDATA[(Allah aravuga ati) “Ntabwo twohereza abamalayika (ku isi) bitari mu kuri (iyo bazanye ibihano). Kandi icyo gihe (abahakanyi) ntibarindirizwa.”]]></translation>
<footnotes></footnotes>
</aya>
<aya number="9">
<translation><![CDATA[Mu by’ukuri ni twe twahishuye urwibutso (Qur’an), kandi rwose ni natwe tuzarurinda.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri twohereje Intumwa mbere yawe, mu miryango y’ababayeho mbere.]]></translation>
<footnotes></footnotes>
</aya>
<aya number="11">
<translation><![CDATA[Kandi nta ntumwa (n’imwe) yabageragaho ngo babure kuyinnyega.]]></translation>
<footnotes></footnotes>
</aya>
<aya number="12">
<translation><![CDATA[Uko ni ko tuwushyira (uwo muco wo kunnyega) mu mitima y’inkozi z’ibibi (zo mu gihe cyawe).]]></translation>
<footnotes></footnotes>
</aya>
<aya number="13">
<translation><![CDATA[Ntabwo bashobora kuyemera (Qur’an), kandi ingero (z’ibihano bya Allah) ku bo hambere zarabayeho.]]></translation>
<footnotes></footnotes>
</aya>
<aya number="14">
<translation><![CDATA[Kandi n’iyo tuza kubakingurira umuryango mu kirere, bagakomeza bazamuka (kugera ubwo babonye abamalayika, ntibari kwemera).]]></translation>
<footnotes></footnotes>
</aya>
<aya number="15">
<translation><![CDATA[Ahubwo bari kuvuga bati “Mu by’ukuri amaso yacu yahumye. Ahubwo twe turi abantu barozwe.”]]></translation>
<footnotes></footnotes>
</aya>
<aya number="16">
<translation><![CDATA[Kandi rwose twashyize inyenyeri nini mu kirere tunagitakira (abantu) bareba (kugira ngo babikuremo inyigisho).]]></translation>
<footnotes></footnotes>
</aya>
<aya number="17">
<translation><![CDATA[Twanakirinze amashitani yavumwe (kugira ngo atakigeramo akabasha kumviriza ibivugirwa mu ijuru),]]></translation>
<footnotes></footnotes>
</aya>
<aya number="18">
<translation><![CDATA[Uretse amwe muri yo (amashitani) ashobora kugira ibyo yumviriza (bibera mu ijuru), maze agakurikizwa ibishashi by’umuriro bigaragara.]]></translation>
<footnotes></footnotes>
</aya>
<aya number="19">
<translation><![CDATA[Twanashashe isi maze tuyishyiraho imisozi yo kuyishimangira, tunayimezamo ibimera byose ku gipimo gikwiye.]]></translation>
<footnotes></footnotes>
</aya>
<aya number="20">
<translation><![CDATA[Twanayibashyiriyemo ibibabeshaho ndetse n’ibibeshaho ibindi biremwa mwe mudaha amafunguro.]]></translation>
<footnotes></footnotes>
</aya>
<aya number="21">
<translation><![CDATA[Kandi nta kintu na kimwe tudatunze mu bigega byacu, ndetse tubitanga ku rugero rukwiye.]]></translation>
<footnotes></footnotes>
</aya>
<aya number="22">
<translation><![CDATA[Tunohereza imiyaga iremereza igicu, nuko tukamanura amazi aturutse mu kirere, tukayabaha ngo muyanywe; kandi ntabwo ari mwe mugenga ibigega byayo.]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri ni Twe dutanga ubuzima n’urupfu, kandi ni twe bazungura (b’isi n’ibiyirimo).]]></translation>
<footnotes></footnotes>
</aya>
<aya number="24">
<translation><![CDATA[Rwose tuzi ababayeho mbere muri mwe, kandi rwose tuzi n’abazabaho nyuma.]]></translation>
<footnotes></footnotes>
</aya>
<aya number="25">
<translation><![CDATA[Kandi mu by’ukuri Nyagasani wawe ni We uzabakoranya (ku munsi w’ibarura). Rwose ni We Nyirubugenge buhambaye, Umumenyi uhebuje.]]></translation>
<footnotes></footnotes>
</aya>
<aya number="26">
<translation><![CDATA[Mu by’ukuri twaremye umuntu (Adamu) mu ibumba ryumye ukomangaho rikirangira, mu ibumba ry’umukara ryahinduye ibara n’impumuro (kubera igihe ryari rimaze).]]></translation>
<footnotes></footnotes>
</aya>
<aya number="27">
<translation><![CDATA[Naho Amajini (harimo na Shitani) tuyarema mbere (ya Adamu) tuyakomoye mu bishashi by’umuriro utagira umwotsi.]]></translation>
<footnotes></footnotes>
</aya>
<aya number="28">
<translation><![CDATA[Unibuke ubwo Nyagasani wawe yabwiraga Abamalayika ati "Mu by’ukuri ngiye kurema umuntu (Adamu) mu ibumba ryumye ukomangaho rikirangira, mu ibumba ry’umukara ryahinduye ibara n’impumuro (kubera igihe ryari rimaze).”]]></translation>
<footnotes></footnotes>
</aya>
<aya number="29">
<translation><![CDATA[“Nimara kumutunganya nkamuhuhamo roho inturutseho, muhite muca bugufi mumwubamire (byo kumuha icyubahiro atari ukumusenga)”]]></translation>
<footnotes></footnotes>
</aya>
<aya number="30">
<translation><![CDATA[Nuko Abamalayika bose barubama,]]></translation>
<footnotes></footnotes>
</aya>
<aya number="31">
<translation><![CDATA[Uretse Ibilisi (Shitani) wanze kuba mu bubama.]]></translation>
<footnotes></footnotes>
</aya>
<aya number="32">
<translation><![CDATA[(Allah) aravuga ati “Yewe Ibilisi! Kuki utubamye hamwe n’abubama?”]]></translation>
<footnotes></footnotes>
</aya>
<aya number="33">
<translation><![CDATA[(Ibilisi) aravuga ati “Sinakubamira umuntu waremye mu ibumba ryumye ukomangaho rikirangira, mu ibumba ry’umukara ryahinduye ibara n’impumuro (kubera igihe ryari rimaze)!”]]></translation>
<footnotes></footnotes>
</aya>
<aya number="34">
<translation><![CDATA[(Allah) aravuga ati “Ngaho sohoka hano (mu ijuru), kuko mu by’ukuri ubaye ikivume.”]]></translation>
<footnotes></footnotes>
</aya>
<aya number="35">
<translation><![CDATA[“Kandi mu by’ukuri umuvumo wanjye uzakubaho kugeza ku munsi w’imperuka.”]]></translation>
<footnotes></footnotes>
</aya>
<aya number="36">
<translation><![CDATA[(Ibilisi) aravuga ati “Nyagasani wanjye! Mpa kubaho kuzageza ku munsi (abapfuye) bazazurirwaho.”]]></translation>
<footnotes></footnotes>
</aya>
<aya number="37">
<translation><![CDATA[(Allah) aravuga ati “Mu by’ukuri ubaye mu bazarindirizwa.”]]></translation>
<footnotes></footnotes>
</aya>
<aya number="38">
<translation><![CDATA[“Kuzageza ku munsi w’igihe kizwi.”]]></translation>
<footnotes></footnotes>
</aya>
<aya number="39">
<translation><![CDATA[(Ibilisi) aravuga ati “Nyagasani wanjye! Kubera ko wampanishije kuyoba, rwose nzabakundisha inzira igana mu buyobe ku isi, nanabayobye bose.”]]></translation>
<footnotes></footnotes>
</aya>
<aya number="40">
<translation><![CDATA[“Uretse abagaragu bawe bakwiyegereza muri bo.”]]></translation>
<footnotes></footnotes>
</aya>
<aya number="41">
<translation><![CDATA[(Allah) aravuga ati “Iyi ni inzira igororotse igana iwanjye.”]]></translation>
<footnotes></footnotes>
</aya>
<aya number="42">
<translation><![CDATA[“Mu by’ukuri wowe nta bubasha uzagira ku bagaragu banjye, uretse abayobye bazagukurikira.”]]></translation>
<footnotes></footnotes>
</aya>
<aya number="43">
<translation><![CDATA[“Kandi rwose umuriro wa Jahanamu ni wo bose basezeranyijwe.”]]></translation>
<footnotes></footnotes>
</aya>
<aya number="44">
<translation><![CDATA[Ufite imiryango irindwi, kandi buri muryango ufite abo wagenewe.]]></translation>
<footnotes></footnotes>
</aya>
<aya number="45">
<translation><![CDATA[Mu by’ukuri abagandukira (Allah) bazaba bari mu busitani (Ijuru) butembamo imigezi.]]></translation>
<footnotes></footnotes>
</aya>
<aya number="46">
<translation><![CDATA[(Bazabwirwa bati) “Nimuryinjiremo mu mahoro kandi mutekanye.”]]></translation>
<footnotes></footnotes>
</aya>
<aya number="47">
<translation><![CDATA[Tuzanakura inzangano mu bituza byabo (nuko babane mu ijuru) ari abavandimwe, bari ku bitanda barebana (baganira bishimye).]]></translation>
<footnotes></footnotes>
</aya>
<aya number="48">
<translation><![CDATA[Ntibazigera barigiramo umunaniro kandi ntibazarivanwamo.]]></translation>
<footnotes></footnotes>
</aya>
<aya number="49">
<translation><![CDATA[(Yewe Muhamadi) bwira abagaragu banjye ko mu by’ukuri ndi Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="50">
<translation><![CDATA[Kandi ko n’ibihano byanjye ari ibihano bibabaza cyane.]]></translation>
<footnotes></footnotes>
</aya>
<aya number="51">
<translation><![CDATA[Unabatekerereze inkuru y’abashyitsi ba Aburahamu (abamalayika),]]></translation>
<footnotes></footnotes>
</aya>
<aya number="52">
<translation><![CDATA[Ubwo binjiraga iwe bakavuga bati “Mugire amahoro (Salamu)”, (nuko akabikiriza) maze akavuga ati “Mu by’ukuri muduteye ubwoba!”]]></translation>
<footnotes></footnotes>
</aya>
<aya number="53">
<translation><![CDATA[Baravuga bati “Ntugire ubwoba! Mu by’ukuri tuje kuguha inkuru nziza (yo kuzabyara) umuhungu w’umumenyi.”]]></translation>
<footnotes></footnotes>
</aya>
<aya number="54">
<translation><![CDATA[(Aburahamu) aravuga ati “Ese murampa iyo nkuru (yo kuzabyara umuhungu) kandi ngeze mu zabukuru mushingiye kuki?”]]></translation>
<footnotes></footnotes>
</aya>
<aya number="55">
<translation><![CDATA[Baravuga bati “Tuguhaye iyo nkuru nziza dushingiye ku kuri. Bityo, reka kuba mu bihebye.”]]></translation>
<footnotes></footnotes>
</aya>
<aya number="56">
<translation><![CDATA[(Aburahamu) aravuga ati “None se ni nde wakwiheba mu mpuhwe za Nyagasani we, usibye abayobye?”]]></translation>
<footnotes></footnotes>
</aya>
<aya number="57">
<translation><![CDATA[(Aburahamu arongera) aravuga ati “Ni iki kibagenza yemwe mwa ntumwa mwe?”]]></translation>
<footnotes></footnotes>
</aya>
<aya number="58">
<translation><![CDATA[Baravuga bati “Mu by’ukuri twoherejwe ku bantu b’inkozi z’ibibi (ngo tubarimbure)”,]]></translation>
<footnotes></footnotes>
</aya>
<aya number="59">
<translation><![CDATA[“Usibye gusa umuryango wa Lutwi (Loti). Mu by’ukuri turabarokora bose.”]]></translation>
<footnotes></footnotes>
</aya>
<aya number="60">
<translation><![CDATA[Uretse umugore we (wigometse) twagennye ko aba mu bazasigara inyuma (bakarimbuka).]]></translation>
<footnotes></footnotes>
</aya>
<aya number="61">
<translation><![CDATA[Ubwo za ntumwa (abamalayika) zageraga ku muryango wa Loti;]]></translation>
<footnotes></footnotes>
</aya>
<aya number="62">
<translation><![CDATA[(Loti) yaravuze ati “Mu by’ukuri sinabamenye.”]]></translation>
<footnotes></footnotes>
</aya>
<aya number="63">
<translation><![CDATA[Baravuga bati “Ahubwo tukuzaniye ibyo bajyaga bashidikanyaho (ibihano).”]]></translation>
<footnotes></footnotes>
</aya>
<aya number="64">
<translation><![CDATA[“Tunakuzaniye ukuri (inkuru yo kurimbura inkozi z’ibibi), kandi rwose ibyo tuvuga ni ukuri.”]]></translation>
<footnotes></footnotes>
</aya>
<aya number="65">
<translation><![CDATA[“Bityo, ujyane n’umuryango wawe bujya gucya, unabagende inyuma kandi ntihagire n’umwe muri mwe ureba inyuma (kugira ngo na we atarimbuka) ndetse mwihute mujye aho mwategetswe.”]]></translation>
<footnotes></footnotes>
</aya>
<aya number="66">
<translation><![CDATA[Nuko tumuhishurira iryo tegeko ko kurimburwa kwabo (abo banyabyaha) kuri bube kare mu gitondo.]]></translation>
<footnotes></footnotes>
</aya>
<aya number="67">
<translation><![CDATA[Nuko abatuye umujyi (inkozi z’ibibi zo mu mujyi w’i Sodoma) baza bishimye (ku bw’inkuru y’abashyitsi ba Loti, bazi ko bagiye kubakorera ubutinganyi, kuko abo bamalayika bari baje mu ishusho y’abagabo)!]]></translation>
<footnotes></footnotes>
</aya>
<aya number="68">
<translation><![CDATA[(Loti) aravuga ati “Mu by’ukuri aba ni abashyitsi banjye; ntimunsebye!”]]></translation>
<footnotes></footnotes>
</aya>
<aya number="69">
<translation><![CDATA[“Munatinye Allah, ntimunkoze isoni!”]]></translation>
<footnotes></footnotes>
</aya>
<aya number="70">
<translation><![CDATA[(Za nkozi z’ibibi) ziravuga ziti “Ese ntitwakubujije kwakira abantu (batari muri twe)?”]]></translation>
<footnotes></footnotes>
</aya>
<aya number="71">
<translation><![CDATA[Aravuga ati “Aba (bakobwa bose bo mu gihugu) ni abakobwa banjye; bityo niba mukeneye gushaka (ngaho nimuze mbabashyingire, aho kwifuza abagabo bagenzi banyu).”]]></translation>
<footnotes></footnotes>
</aya>
<aya number="72">
<translation><![CDATA[Ndahiye ubuzima bwawe (yewe Muhamadi)! Mu by’ukuri (abantu ba Loti) bari mu buyobe bwabo barindagira.]]></translation>
<footnotes></footnotes>
</aya>
<aya number="73">
<translation><![CDATA[Maze urusaku rw’ibihano rubarimbura izuba rirashe.]]></translation>
<footnotes></footnotes>
</aya>
<aya number="74">
<translation><![CDATA[Nuko (imijyi yabo) turayubika maze tubanyagiza imvura y’amabuye acaniriye.]]></translation>
<footnotes></footnotes>
</aya>
<aya number="75">
<translation><![CDATA[Mu by’ukuri muri ibyo harimo inyigisho ku bashishoza.]]></translation>
<footnotes></footnotes>
</aya>
<aya number="76">
<translation><![CDATA[Kandi mu by’ukuri (iyo mijyi twarimbuye) yari ku nzira nyabagendwa.]]></translation>
<footnotes></footnotes>
</aya>
<aya number="77">
<translation><![CDATA[Mu by’ukuri muri ibyo harimo inyigisho ku bemeramana.]]></translation>
<footnotes></footnotes>
</aya>
<aya number="78">
<translation><![CDATA[Ndetse n’abari batuye i Ayikati[1] (na bo) bari inkozi z’ibibi.]]></translation>
<footnotes><![CDATA[[1] Al Ayikat: Ni ahantu hari ishyamba ry’inzitane hafi y’ahitwa Madiyani, ari naho Intumwa Shuwayibu yoherejwe.]]></footnotes>
</aya>
<aya number="79">
<translation><![CDATA[Nuko turabahana. Kandi mu by’ukuri iyo (mijyi) yombi yari ku nzira nyabagendwa, igaragara.]]></translation>
<footnotes></footnotes>
</aya>
<aya number="80">
<translation><![CDATA[Kandi rwose, abari batuye Hijiri (na bo) bahinyuye Intumwa (Swalehe).]]></translation>
<footnotes></footnotes>
</aya>
<aya number="81">
<translation><![CDATA[Twanabahaye ibimenyetso byacu, ariko barabyirengagiza.]]></translation>
<footnotes></footnotes>
</aya>
<aya number="82">
<translation><![CDATA[Kandi bajyaga bacukura imisozi bagakoramo amazu, (bakayabamo) batekanye.]]></translation>
<footnotes></footnotes>
</aya>
<aya number="83">
<translation><![CDATA[Maze urusaku (rw’ibihano) rubatera mu gitondo cya kare.]]></translation>
<footnotes></footnotes>
</aya>
<aya number="84">
<translation><![CDATA[Kandi ibyo bajyaga bakora nta cyo byabamariye.]]></translation>
<footnotes></footnotes>
</aya>
<aya number="85">
<translation><![CDATA[Ntitwanaremye ibirere n’isi n’ibiri hagati yabyo bitari ku mpamvu z’ukuri. Kandi mu by’ukuri imperuka izaza (nta gushidikanya). Bityo (yewe Muhamadi) irengagize amakosa (yabo) ubababarire.]]></translation>
<footnotes></footnotes>
</aya>
<aya number="86">
<translation><![CDATA[Mu by’ukuri Nyagasani wawe ni We Muremyi, Umumenyi uhebuje.]]></translation>
<footnotes></footnotes>
</aya>
<aya number="87">
<translation><![CDATA[Kandi rwose (yewe Muhamadi) twaguhaye imirongo (ayat) irindwi (Surat Al Fatihat) isomwa kenshi, tunaguha Qur’an ihambaye.]]></translation>
<footnotes></footnotes>
</aya>
<aya number="88">
<translation><![CDATA[Kandi ntuzarambure amaso yawe urangamira ibyo twahaye bamwe muri bo (abahakanyi), kugira ngo tubashimishe by’igihe gito, ndetse ntibakagutere agahinda. Kandi ujye worohera abemeramana.]]></translation>
<footnotes></footnotes>
</aya>
<aya number="89">
<translation><![CDATA[Unavuge uti “Mu by’ukuri njye ndi umuburizi ugaragara.”]]></translation>
<footnotes></footnotes>
</aya>
<aya number="90">
<translation><![CDATA[(Ndababurira ibihano) nk’ibyo (Allah) yahanishije abaciyemo (Qur’an) ibice.]]></translation>
<footnotes></footnotes>
</aya>
<aya number="91">
<translation><![CDATA[Ba bandi baciyemo ibice Qur’an (bakemera bimwe bagahakana ibindi).]]></translation>
<footnotes></footnotes>
</aya>
<aya number="92">
<translation><![CDATA[Ndahiye kuri Nyagasani wawe, rwose tuzababaza bose uko bakabaye]]></translation>
<footnotes></footnotes>
</aya>
<aya number="93">
<translation><![CDATA[Ku byo bajyaga bakora (bigomeka, babeshya).]]></translation>
<footnotes></footnotes>
</aya>
<aya number="94">
<translation><![CDATA[Bityo amamaza ibyo wategetswe, unitandukanye n’ababangikanyamana.]]></translation>
<footnotes></footnotes>
</aya>
<aya number="95">
<translation><![CDATA[Mu by’ukuri twe turahagije mu kukurinda abanyagasuzuguro,]]></translation>
<footnotes></footnotes>
</aya>
<aya number="96">
<translation><![CDATA[Ba bandi babangikanya Allah n’ikigirwamana icyo ari cyo cyose. Ariko bazamenya (ingaruka z’ibikorwa byabo).]]></translation>
<footnotes></footnotes>
</aya>
<aya number="97">
<translation><![CDATA[Kandi rwose tuzi ko ubuzwa amahoro n’ibyo bavuga.]]></translation>
<footnotes></footnotes>
</aya>
<aya number="98">
<translation><![CDATA[Bityo, singiza ishimwe rya Nyagasani wawe kandi ube mu bamwubamira.]]></translation>
<footnotes></footnotes>
</aya>
<aya number="99">
<translation><![CDATA[Unagaragire Nyagasani wawe, kugeza ubwo ukuri kudashidikanywaho (urupfu) kukugezeho.]]></translation>
<footnotes></footnotes>
</aya>
</sura>
<sura number="16">
<aya number="1">
<translation><![CDATA[Itegeko rya Allah (ryo kuza kw’imperuka) riregereje, bityo ntimuryihutishe. Ubutagatifu ni ubwe kandi nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="2">
<translation><![CDATA[Ku bw’itegeko rye, (Allah) amanura malayika (Gaburiheli) azanye ubutumwa ku wo (Allah) ashaka mu bagaragu be (agira ati) “Muburire (abantu) ko nta yindi mana (ikwiye gusengwa by’ukuri) usibye Njye; bityo nimuntinye.”]]></translation>
<footnotes></footnotes>
</aya>
<aya number="3">
<translation><![CDATA[Yaremye ibirere n’isi ku mpamvu z’ukuri. Ubutagatifu ni ubwe kandi nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="4">
<translation><![CDATA[Yaremye umuntu amukomoye mu ntanga, none uwo (muntu) yahisemo kuba umunyempaka ugaragara (mu guhakana izuka).]]></translation>
<footnotes></footnotes>
</aya>
<aya number="5">
<translation><![CDATA[(Allah) yanabaremeye amatungo; muri yo harimo ibibatera gususuruka (imyambaro) n’ibindi bibafitiye akamaro, ndetse hari n’ayo murya.]]></translation>
<footnotes></footnotes>
</aya>
<aya number="6">
<translation><![CDATA[Munashimishwa n’ubwiza bwayo igihe muyacyuye nimugoroba n’igihe muyahuye mu gitondo.]]></translation>
<footnotes></footnotes>
</aya>
<aya number="7">
<translation><![CDATA[(Ayo matungo) anikorera imitwaro yanyu iremereye akayijyana aho mutari gushobora kugera bitabagoye. Mu by’ukuri Nyagasani wanyu ni Nyirimpuhwe zihebuje, Nyirimbabazi.]]></translation>
<footnotes></footnotes>
</aya>
<aya number="8">
<translation><![CDATA[(Yanaremye) ifarasi, icyimanyi (cy’ifarasi n’indogobe) ndetse n’indogobe; kugira ngo mubigendereho, kandi binababere imitako. Yanaremye n’ibindi mutazi.]]></translation>
<footnotes></footnotes>
</aya>
<aya number="9">
<translation><![CDATA[Allah ni We werekana inzira igororotse (Isilamu), ariko hari n’izindi zigoramye. Kandi iyo aza kubishaka yari kubayobora mwese.]]></translation>
<footnotes></footnotes>
</aya>
<aya number="10">
<translation><![CDATA[Ni We umanura amazi (imvura) aturutse mu kirere, mukayanywa ndetse akanameza ibimera muragiramo amatungo yanyu.]]></translation>
<footnotes></footnotes>
</aya>
<aya number="11">
<translation><![CDATA[Ayameresha ibihingwa, imizeti, imitende, imizabibu ndetse na buri bwoko bw’imbuto. Mu by’ukuri muri ibyo harimo inyigisho ku bantu batekereza.]]></translation>
<footnotes></footnotes>
</aya>
<aya number="12">
<translation><![CDATA[Kandi yabashyiriyeho ijoro (kugira ngo mubashe kuruhuka) n’amanywa (kugira ngo mubashe gukora), izuba n’ukwezi (kugira ngo bibamurikire), ndetse n’inyenyeri zorohejwe ku bw’itegeko rye. Mu by’ukuri muri ibyo harimo inyigisho ku bantu bafite ubwenge.]]></translation>
<footnotes></footnotes>
</aya>
<aya number="13">
<translation><![CDATA[Kandi ibyo yabaremeye ku isi (haba mu matungo, ibihingwa n’amabuye y’agaciro) bifite amabara atandukanye. Mu by’ukuri muri ibyo harimo inyigisho ku bantu bazirikana (ko Imana ari imwe no kuba ari yo yonyine ikwiye gusengwa).]]></translation>
<footnotes></footnotes>
</aya>
<aya number="14">
<translation><![CDATA[Ni na We woroheje inyanja kugira ngo (mukuremo) inyama z’umwimerere (amafi) muzirye, munakuremo imitako mwambara. Kandi ubona amato azihinguranya kugira ngo mushakishe ingabire ze, no kugira ngo mubashe gushimira.]]></translation>
<footnotes></footnotes>
</aya>
<aya number="15">
<translation><![CDATA[Yanashyize imisozi ku isi aranayishimangira kugira ngo itabahungabanya, (anayishyiramo) imigezi (kugira ngo munywe amazi yayo), ndetse n’inzira kugira ngo zibayobore (aho mugana).]]></translation>
<footnotes></footnotes>
</aya>
<aya number="16">
<translation><![CDATA[(Yanabashyiriyeho) ibimenyetso (bibayobora ku manywa) ndetse n’inyenyeri (zibayobora nijoro) kugira ngo bayoboke (aho bagana).]]></translation>
<footnotes></footnotes>
</aya>
<aya number="17">
<translation><![CDATA[None se ubwo (Allah) urema wamugereranya n’ibitarema (ibigirwamana)? Ese ntimuzirikana?]]></translation>
<footnotes></footnotes>
</aya>
<aya number="18">
<translation><![CDATA[Kandi muramutse mushatse kubarura ingabire za Allah (yabahaye) ntimwazihetura. Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="19">
<translation><![CDATA[Kandi Allah azi ibyo muhisha n’ibyo mugaragaza.]]></translation>
<footnotes></footnotes>
</aya>
<aya number="20">
<translation><![CDATA[Na bya bindi basenga bitari Allah, nta cyo byigeze birema ahubwo na byo byararemwe.]]></translation>
<footnotes></footnotes>
</aya>
<aya number="21">
<translation><![CDATA[Ni ibipfu, nta buzima bifite kandi ntibinazi igihe (ababisengaga) bazazurirwa.]]></translation>
<footnotes></footnotes>
</aya>
<aya number="22">
<translation><![CDATA[Imana yanyu ni Imana imwe. Ariko ba bandi batemera imperuka, imitima yabo ihakana (ubumwe bwa Allah), kandi babaswe n’ubwibone.]]></translation>
<footnotes></footnotes>
</aya>
<aya number="23">
<translation><![CDATA[Nta gushidikanya ko Allah azi ibyo bahisha n’ibyo bagaragaza. Mu by’ukuri ntakunda abibone.]]></translation>
<footnotes></footnotes>
</aya>
<aya number="24">
<translation><![CDATA[N’iyo babwiwe bati “Ni iki Nyagasani wanyu yamuhishuriye (Muhamadi)?” Baravuga bati “Ni imigani y’abo hambere.”]]></translation>
<footnotes></footnotes>
</aya>
<aya number="25">
<translation><![CDATA[Ku munsi w’imperuka bazikorera imitwaro (ibyaha) yabo uko yakabaye ndetse n’imitwaro y’abo bayobeje (bakabakurikira) kubera kudasobanukirwa. Mbega imitwaro mibi bazaba bikoreye!]]></translation>
<footnotes></footnotes>
</aya>
<aya number="26">
<translation><![CDATA[Mu by’ukuri ba bandi babayeho mbere yabo bacuriye imigambi mibisha (Intumwa zabo), nuko Allah arimbura inyubako zabo ahereye mu misingi, maze ibisenge bibagwa hejuru, nuko ibihano bibageraho biturutse aho batakekaga.]]></translation>
<footnotes></footnotes>
</aya>
<aya number="27">
<translation><![CDATA[Hanyuma ku munsi w’imperuka (Allah) azabasuzuguza maze ababwire ati “Ibigirwamana mwajyaga mumbangikanya na byo, murwanya (Intumwa n’abemeramana) kubera byo, biri he? Ba bandi bahawe ubumenyi (bujyanye n’ukwemera) bazavuga bati “Ugusuzugurika n’ingorane kuri uyu munsi biri ku bahakanyi,”]]></translation>
<footnotes></footnotes>
</aya>
<aya number="28">
<translation><![CDATA[“Ba bandi abamalayika bakuramo roho barihemukiye (bakora ibyaha).” Bazicisha bugufi (bagira bati) “Nta kibi twajyaga dukora!” (Abamalayika bazasubiza bati) “Oya! (Murabeshya) Mu by’ukuri Allah ni Umumenyi uhebuje w’ibyo mwakoraga.”]]></translation>
<footnotes></footnotes>
</aya>
<aya number="29">
<translation><![CDATA[“Ngaho nimwinjire mu miryango y’umuriro wa Jahanama, muzabamo ubuziraherezo, kandi ni cyo cyicaro kibi cy’abibone.”]]></translation>
<footnotes></footnotes>
</aya>
<aya number="30">
<translation><![CDATA[Naho ba bandi batinye (Allah) bazabwirwa bati “Ni iki Nyagasani wanyu yahishuye?” Bazavuga bati “Ni ibyiza.” Abakora ibyiza kuri iyi si bazagororerwa ibyiza, ariko ibihembo by’ingoro y’imperuka (ijuru) ni byo byiza kurushaho, ndetse ni na yo ngoro ihebuje y’abagandukira (Allah)!]]></translation>
<footnotes></footnotes>
</aya>
<aya number="31">
<translation><![CDATA[Bazinjira mu busitani buhoraho, butembamo imigezi. Bazabonamo ibyo bashaka byose; uko ni ko Allah agororera abamugandukira.]]></translation>
<footnotes></footnotes>
</aya>
<aya number="32">
<translation><![CDATA[Ba bandi abamalayika bakuramo roho zabo bararanzwe no gukora ibikorwa byiza, bazababwira bati “Mugire amahoro! Ngaho nimwinjire mu ijuru kubera ibyo mwakoraga (ku isi).”]]></translation>
<footnotes></footnotes>
</aya>
<aya number="33">
<translation><![CDATA[Ese hari ikindi bategereje kitari ukugerwaho n’abamalayika (babakuramo roho) cyangwa kugerwaho n’itegeko rya Nyagasani wawe (ryo kubahana)? Uko (bahakana) ni na ko abababanjirije babigenje. Nyamara Allah ntiyabarenganyije ahubwo ni bo ubwabo bihemukiye.]]></translation>
<footnotes></footnotes>
</aya>
<aya number="34">
<translation><![CDATA[Ku bw’ibyo bazagerwaho n’ingaruka z’ibyo bakoze, kandi bazagotwa n’ibyo (ibihano) bajyaga bakerensa.]]></translation>
<footnotes></footnotes>
</aya>
<aya number="35">
<translation><![CDATA[Na ba bandi babangikanyije (Allah) baravuze bati “Iyo Allah aza kubishaka, yaba twe cyangwa ababyeyi bacu, nta kindi twari kugaragira mu cyimbo cye, ndetse nta n’icyo twari kuziririza ataziririje we ubwe.” Uko ni na ko abababanjirije babigenje. None se hari ikindi Intumwa zishinzwe kitari ugusohoza ubutumwa mu buryo bugaragara?]]></translation>
<footnotes></footnotes>
</aya>
<aya number="36">
<translation><![CDATA[Kandi rwose buri muryango (umat) twawoherejemo Intumwa (kugira ngo ibabwire iti) “Nimusenge Allah (wenyine) kandi mwirinde (kugaragira) ibigirwamana.” Muri bo harimo abo Allah yayoboye, ndetse no muri bo hari abokamwe n’ubuyobe. Bityo nimutambagire ku isi, maze murebe uko iherezo ry’abahinyuye ukuri ryagenze.]]></translation>
<footnotes></footnotes>
</aya>
<aya number="37">
<translation><![CDATA[N’iyo (wowe Muhamadi) wakoresha umuhate kugira ngo bayoboke, mu by’ukuri Allah ntayobora uyobya abandi. Kandi ntibazagira ababatabara.]]></translation>
<footnotes></footnotes>
</aya>
<aya number="38">
<translation><![CDATA[Kandi barahiye ku izina rya Allah indahiro zabo zikomeye bavuga ko Allah atazazura abapfuye. Si uko bimeze! (Ahubwo azabazura nta shiti) ni isezerano rye ry’ukuri; ariko abenshi mu bantu ntibabizi.]]></translation>
<footnotes></footnotes>
</aya>
<aya number="39">
<translation><![CDATA[(Allah azabazura) kugira ngo azabasobanurire ibyo batavugagaho rumwe ndetse no kugira ngo abahakanye bazamenye ko bari abanyabinyoma.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri imvugo yacu ku kintu dushaka (ko kibaho), turakibwira tuti “Ba, ubwo kikaba!”]]></translation>
<footnotes></footnotes>
</aya>
<aya number="41">
<translation><![CDATA[Naho ba bandi bimutse kubera Allah nyuma y’uko barenganyijwe, tuzabatuza aheza ku isi, ariko mu by’ukuri igihembo cyo ku munsi w’imperuka ni cyo gihebuje; iyo baza kubimenya!]]></translation>
<footnotes></footnotes>
</aya>
<aya number="42">
<translation><![CDATA[(Abo ni) ba bandi bihanganye kandi bakiringira Nyagasani wabo (wenyine).]]></translation>
<footnotes></footnotes>
</aya>
<aya number="43">
<translation><![CDATA[Kandi mbere yawe nta bandi batari abagabo twigeze twohereza ngo tubahishurire ubutumwa. Ngaho (yemwe babangikanyamana b’i Maka) nimubaze abahawe ubumenyi (bw’ibitabo byo hambere) niba mutabizi.]]></translation>
<footnotes></footnotes>
</aya>
<aya number="44">
<translation><![CDATA[(Twazohereje zizanye) ibimenyetso bigaragara n’ibitabo (bitagatifu). Twanakumanuriye (yewe Muhamadi) urwibutso (Qur’an) kugira ngo usobanurire abantu ibyo bahishuriwe, ndetse no kugira ngo batekereze (ku bikubiye muri Qur’an banayisobanukirwe).]]></translation>
<footnotes></footnotes>
</aya>
<aya number="45">
<translation><![CDATA[Ese ba bandi bacuze imigambi mibisha bibwira ko batekanye ku buryo Allah atabarigitisha mu butaka, cyangwa ko batagerwaho n’ibihano biturutse aho batakekaga?]]></translation>
<footnotes></footnotes>
</aya>
<aya number="46">
<translation><![CDATA[Cyangwa akabagwa gitumo bajya cyangwa bava (mu mirimo yabo), uko byagenda kose ntibananirana (nta ho bacikira ibihano bya Allah).]]></translation>
<footnotes></footnotes>
</aya>
<aya number="47">
<translation><![CDATA[Cyangwa akabagwa gitumo bafite ubwoba (bwo kubura imitungo n’ubuzima byabo)? Mu by’ukuri Nyagasani wanyu ni Nyiribambe, Nyirimbabazi.]]></translation>
<footnotes></footnotes>
</aya>
<aya number="48">
<translation><![CDATA[Ese ntibabona uko ibicucucucu by’ibintu Allah yaremye bibogamira iburyo n’ibumoso byumvira Allah, ndetse binicisha bugufi (ku mategeko ye)?]]></translation>
<footnotes></footnotes>
</aya>
<aya number="49">
<translation><![CDATA[Kandi ibiremwa byose biri mu birere, ibigenda ku isi ndetse n’abamalayika, byubamira Allah kandi ntibyishyira hejuru.]]></translation>
<footnotes></footnotes>
</aya>
<aya number="50">
<translation><![CDATA[Bitinya Nyagasani wabyo uri hejuru yabyo, kandi bikora ibyo byategetswe.]]></translation>
<footnotes></footnotes>
</aya>
<aya number="51">
<translation><![CDATA[Allah yaranavuze ati “(Yemwe bantu!) Ntimuzasenge imana ebyiri. Mu by’ukuri We (Allah) ni Imana imwe rukumbi. Ngaho nimube ari Njye njyenyine mutinya.”]]></translation>
<footnotes></footnotes>
</aya>
<aya number="52">
<translation><![CDATA[Ibiri mu birere n’ibiri mu isi byose ni ibye. Ni na We ukwiye gusengwa by’ukuri. Ese mugandukira undi utari Allah?]]></translation>
<footnotes></footnotes>
</aya>
<aya number="53">
<translation><![CDATA[Ingabire zose mufite zituruka kwa Allah (ariko ntimumushimira). Nyamara iyo amakuba abagezeho mumutakambira mu ijwi riranguruye,]]></translation>
<footnotes></footnotes>
</aya>
<aya number="54">
<translation><![CDATA[Hanyuma yabakiza ayo makuba, bamwe muri mwe bakabangikanya Nyagasani wabo.]]></translation>
<footnotes></footnotes>
</aya>
<aya number="55">
<translation><![CDATA[Bikaba impamvu y’uko bahakana ibyo twabahaye. Ngaho nimwinezeze (by’igihe gito), vuba aha muzaba mumenya (ingaruka z’ubuhakanyi bwanyu).]]></translation>
<footnotes></footnotes>
</aya>
<aya number="56">
<translation><![CDATA[Banafata bimwe mu byo twabahaye bakabigenera ibidafite icyo bizi (ibigirwamana). Ku izina rya Allah! Muzabazwa ibyo mwajyaga muhimba.]]></translation>
<footnotes></footnotes>
</aya>
<aya number="57">
<translation><![CDATA[Banahimbira Allah (ko yabyaye) abakobwa. Ubutagatifu ni ubwe, nta ho ahuriye n’ibyo bamwitirira! Nyamara bo bihitiramo ibyo bifuza (kubyara abahungu).]]></translation>
<footnotes></footnotes>
</aya>
<aya number="58">
<translation><![CDATA[N’iyo umwe muri bo ahawe inkuru y’uko yabyaye umukobwa, uburanga bwe burijima akanagira umujinya w’umuranduranzuzi.]]></translation>
<footnotes></footnotes>
</aya>
<aya number="59">
<translation><![CDATA[Akihisha abantu kubera inkuru mbi yagejejweho. (Akibaza ati) “Ese amugumane n’ubwo biteye isoni cyangwa amutabe mu gitaka (ari muzima)?” Mbega ukuntu ibyemezo byabo ari bibi!]]></translation>
<footnotes></footnotes>
</aya>
<aya number="60">
<translation><![CDATA[Abatemera umunsi w’imperuka ni bo barangwa (no kwitirira Allah kugira abana b’abakobwa), naho Allah ni we ufite ibisingizo by’ikirenga. Kandi ni we Munyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="61">
<translation><![CDATA[N’iyo Allah aza guhaniraho abantu kubera ibikorwa byabo bibi, nta kiremwa na kimwe yari gusiga ku isi. Ariko arabarindiriza kugeza igihe cyagenwe, kandi iyo igihe cyabo kigeze, ntibarindirizwa na gato cyangwa ngo bihutishwe mbere yacyo.]]></translation>
<footnotes></footnotes>
</aya>
<aya number="62">
<translation><![CDATA[Bitirira Allah ibyo (ubwabo) banga, kandi indimi zabo zivuga ibinyoma ko bazagira iherezo ryiza. Nta gushidikanya ko bazahanishwa umuriro, ndetse bazawinjizwamo mbere (y’abandi), kandi bawurekerwemo.]]></translation>
<footnotes></footnotes>
</aya>
<aya number="63">
<translation><![CDATA[Ku izina rya Allah! Mu by’ukuri twohereje Intumwa ku miryango (Umat) yakubanjirije, ariko Shitani abakundisha ibikorwa byabo (bibi). None ubu ni we nshuti magara yabo, kandi bazahanishwa ibihano bibabaza.]]></translation>
<footnotes></footnotes>
</aya>
<aya number="64">
<translation><![CDATA[Kandi nta kindi cyatumye tuguhishurira igitabo (cya Qur’an, yewe Muhamadi), bitari ukugira ngo ubasobanurire ibyo batavugagaho rumwe, ndetse no kugira ngo (icyo gitabo) kibe umuyoboro n’impuhwe ku bantu bemera.]]></translation>
<footnotes></footnotes>
</aya>
<aya number="65">
<translation><![CDATA[Kandi Allah amanura amazi (imvura) ayakuye mu kirere, nuko akayahesha isi ubuzima nyuma yo gupfa kwayo (gukakara). Mu by’ukuri muri ibyo harimo inyigisho ku bantu bumva.]]></translation>
<footnotes></footnotes>
</aya>
<aya number="66">
<translation><![CDATA[Kandi mu by’ukuri mu matungo mukuramo inyigisho. Tubaha ibinyobwa biturutse mu nda zayo, bikomoka mu mase (akiri mu mara) n’amaraso; ibyo bikaba amata y’umwimerere aryohera abayanywa.]]></translation>
<footnotes></footnotes>
</aya>
<aya number="67">
<translation><![CDATA[No mu mbuto z’imitende n’imizabibu, mukuramo ibisindisha (byaziririjwe) ndetse n’amafunguro meza. Mu by’ukuri muri ibyo harimo isomo ku bantu bafite ubwenge.]]></translation>
<footnotes></footnotes>
</aya>
<aya number="68">
<translation><![CDATA[Nyagasani wawe yanahishuriye inzuki (agira ati) “Mwubake amazu mu misozi, mu biti no mu byo (abantu) bubaka (imitiba)”,]]></translation>
<footnotes></footnotes>
</aya>
<aya number="69">
<translation><![CDATA[“Hanyuma murye ku mbuto zose, munanyure mu nzira za Nyagasani wanyu yaborohereje.” Mu nda zazo havamo ikinyobwa (ubuki) cy’amabara atandukanye, kirimo umuti ku bantu. Mu by’ukuri muri ibyo harimo inyigisho ku bantu batekereza.]]></translation>
<footnotes></footnotes>
</aya>
<aya number="70">
<translation><![CDATA[Kandi Allah yarabaremye ndetse ni na We ubambura ubuzima. No muri mwe hari abo ageza mu zabukuru (bakaba abasaza rukukuri), kugeza ubwo bayoberwa ibyo bari bazi. Mu by’ukuri Allah ni Umumenyi wa byose, Ushobora byose.]]></translation>
<footnotes></footnotes>
</aya>
<aya number="71">
<translation><![CDATA[Kandi Allah yarutishije bamwe muri mwe abandi mu butunzi. Nyamara ba bandi barutishijwe abandi, ntibashobora kwemera guha imitungo yabo abacakara babo kugira ngo bareshye mu butunzi. (Ese niba mutemera kureshya n’abagaragu banyu, ni gute mureshyeshya Imana n’ibigirwamana?) None se bahakana ingabire za Allah?]]></translation>
<footnotes></footnotes>
</aya>
<aya number="72">
<translation><![CDATA[Kandi Allah yabaremeye abagore ababakomoyemo, maze abaha abana n’abuzukuru bakomotse ku bagore banyu, ndetse abaha n’amafunguro meza. Ese bemera ibitari ukuri (ibigirwamana) bagahakana ingabire za Allah?]]></translation>
<footnotes></footnotes>
</aya>
<aya number="73">
<translation><![CDATA[Bakanasenga ibitari Allah, bitagenga amafunguro (yabo) yaba aturutse mu birere cyangwa ku isi, kandi ntabwo byabishobora (kubaha amafunguro) yaba aturutse mu birere cyangwa ku isi, kandi nta na kimwe bishoboye.]]></translation>
<footnotes></footnotes>
</aya>
<aya number="74">
<translation><![CDATA[Bityo, ntimukagire icyo mugereranya na Allah (kuko nta cyo asa na cyo). Mu by’ukuri Allah azi (ibyo mukora) ariko mwe ntimuzi (ingaruka zabyo).]]></translation>
<footnotes></footnotes>
</aya>
<aya number="75">
<translation><![CDATA[Allah yatanze urugero rw’umucakara uhatswe (na shebuja) utagira icyo ashoboye, ndetse n’urw’umuntu twahaye amafunguro meza aduturutseho, maze akagira ayo atanga mu ibanga no ku mugaragaro. Ese (abo bombi) bameze kimwe? Ishimwe n’ikuzo byuzuye ni ibya Allah! Nyamara abenshi muri bo ntibabizi.]]></translation>
<footnotes></footnotes>
</aya>
<aya number="76">
<translation><![CDATA[Allah yanatanze (urundi) rugero rw’abantu babiri; umwe muri bo utavuga ndetse ntagire icyo ashoboye, ahubwo ari umutwaro kuri shebuja; aho amutumye hose ntagire icyiza azana. Ese (umuntu nk’uwo) ashobora kureshya n’ubwiriza (abantu) kurangwa n’ubutabera, ndetse na we ubwe akaba ari mu nzira igororotse?]]></translation>
<footnotes></footnotes>
</aya>
<aya number="77">
<translation><![CDATA[Kandi Allah ni We uzi ibitagaragara byo mu birere no mu isi. Kandi (kugera) kw’imperuka bizaba nko guhumbya cyangwa ibyihuse kurushaho. Mu by’ukuri Allah ni Ushobora byose.]]></translation>
<footnotes></footnotes>
</aya>
<aya number="78">
<translation><![CDATA[Allah yanabakuye mu nda z’ababyeyi banyu nta cyo muzi, maze abaha kumva, kubona ndetse (abaha) n’imitima (ubwenge) kugira ngo mushimire.]]></translation>
<footnotes></footnotes>
</aya>
<aya number="79">
<translation><![CDATA[Ese ntibabona ko inyoni zoroherejwe kuguruka mu kirere nta kindi kizifashe kitari Allah? Mu by’ukuri muri ibyo harimo inyigisho ku bantu bemera.]]></translation>
<footnotes></footnotes>
</aya>
<aya number="80">
<translation><![CDATA[Kandi Allah yagize amazu yanyu aho mutura, anabagirira impu z’amatungo amazu (amahema) aborohera kuyatwara igihe muri mu ngendo ndetse n’igihe mutazirimo. No mu bwoya n’imigara yabyo (ihene, ingamiya n’intama) yabahaye (gukoramo) ibikoresho n’imitako (mwifashisha) by’igihe runaka.]]></translation>
<footnotes></footnotes>
</aya>
<aya number="81">
<translation><![CDATA[Allah yanabashyiriye ibicucucucu mu byo yaremye (ibiti, amazu, ibicu...), abashyirira ubuvumo mu misozi, abaha imyambaro ibarinda ubushyuhe (n’imbeho) ndetse n’imyambaro (ingabo) ibarinda (ibikomere) mu ntambara. Uko ni ko (Allah) abasenderezaho ingabire ze, kugira ngo muce bugufi (ku mategeko ye).]]></translation>
<footnotes></footnotes>
</aya>
<aya number="82">
<translation><![CDATA[Nibaramuka bateye umugongo, mu by’ukuri icyo ushinzwe (yewe Muhamadi) ni ugusohoza ubutumwa mu buryo bugaragara.]]></translation>
<footnotes></footnotes>
</aya>
<aya number="83">
<translation><![CDATA[Bazi neza ingabire za Allah ariko (bakabirengaho) bakazihakana, kandi abenshi muri bo ni abahakanyi.]]></translation>
<footnotes></footnotes>
</aya>
<aya number="84">
<translation><![CDATA[(Unibuke) umunsi tuzazura umuhamya wa buri muryango (Intumwa yawo); icyo gihe abahakanye ntibazemererwa gutanga impamvu (z’ibyaha bakoze), ndetse nta n’ubwo bazasabwa kwisubiraho (gusubira ku isi ngo bicuze cyangwa ngo basabe imbabazi Allah).]]></translation>
<footnotes></footnotes>
</aya>
<aya number="85">
<translation><![CDATA[N’igihe ba bandi b’inkozi z’ibibi bazabona ibihano, ntabwo bazabyoroherezwa, ndetse nta n’ubwo bazarindirizwa.]]></translation>
<footnotes></footnotes>
</aya>
<aya number="86">
<translation><![CDATA[N’igihe ba bandi babangikanyije Allah bazabona ibigirwamana byabo, bazavuga bati "Nyagasani wacu! Biriya ni ibigirwamana byacu twajyaga dusaba mu kimbo cyawe.” Maze bivuge (bibanyomoza) biti "Mu by’ukuri mwe muri abanyabinyoma.”]]></translation>
<footnotes></footnotes>
</aya>
<aya number="87">
<translation><![CDATA[Kuri uwo munsi bazicisha bugufi kuri Allah, kandi ibyo bihimbiye (biringira ko bizabakorera ubuvugizi kwa Allah ku munsi w’imperuka) bizabitarura babibure!]]></translation>
<footnotes></footnotes>
</aya>
<aya number="88">
<translation><![CDATA[Ba bandi bahakanye bakanakumira (abantu) kugana inzira ya Allah, tuzabongerera ibihano hejuru y’ibindi kubera ko bajyaga bakwirakwiza ubwangizi (bigomeka kuri Allah bakanabishishikariza abandi).]]></translation>
<footnotes></footnotes>
</aya>
<aya number="89">
<translation><![CDATA[(Unibuke) umunsi tuzazura umuhamya wa buri muryango (Intumwa yawo) ubakomokamo, maze nawe (Muhamadi) tukakuzana uri umuhamya wabo (abahakanyi bo ku gihe cyawe). Twanaguhishuriye igitabo (Qur’an) gisobanura buri kintu, kikaba n’umuyoboro, impuhwe n’inkuru nziza ku bicishije bugufi (Abayisilamu).]]></translation>
<footnotes></footnotes>
</aya>
<aya number="90">
<translation><![CDATA[Mu by’ukuri Allah ategeka (abantu) kurangwa n’ubutabera, kugira neza no gufasha abo bafitanye isano. Anabuza gukora ibikozasoni, ibibi no kurenganya abandi. Ababurira kugira ngo mwibuke (amategeko ye kandi abagirire akamaro).]]></translation>
<footnotes></footnotes>
</aya>
<aya number="91">
<translation><![CDATA[Kandi mujye mwuzuza isezerano rya Allah igihe muritanze, ndetse ntimugatatire indahiro nyuma yo kuzishimangira kandi mwaragize Allah umwishingizi wanyu (ko muzazubahiriza). Mu by’ukuri Allah azi ibyo mukora.]]></translation>
<footnotes></footnotes>
</aya>
<aya number="92">
<translation><![CDATA[Kandi ntimuzamere nka wa wundi (umugore w’ubwenge buke) waboshye umutako we akawukomeza nyuma akawubohora, mugira indahiro zanyu uburyo bwo kuriganya hagati yanyu, kubera ko (mwabonye) abantu bafite imbaraga kandi ari benshi kurusha abandi (abo mwagiranye amasezerano). Mu by’ukuri Allah abagerageresha ibyo (kugira ngo agaragaze uwumvira n’uwigomeka). Kandi rwose, ku munsi w’imperuka azabagaragariza ibyo mutavugagaho rumwe.]]></translation>
<footnotes></footnotes>
</aya>
<aya number="93">
<translation><![CDATA[N’iyo Allah aza kubishaka yari kubagira umuryango umwe (Abayisilamu), ariko arekera mu buyobe uwo ashaka akanayobora uwo ashaka. Kandi rwose muzabazwa ibyo mwajyaga mukora.]]></translation>
<footnotes></footnotes>
</aya>
<aya number="94">
<translation><![CDATA[Kandi ntimuzagire indahiro zanyu uburyo bwo kuriganya hagati yanyu, bityo ikirenge (cyanyu) kitazavaho kikanyerera (kiva muri Isilamu) nyuma y’uko cyari gishikamye (mu kwemera), maze mugasogongera ikibi (ibihano byo ku isi) kubera ko mwakumiriye (abantu) kugana inzira ya Allah, ndetse mukazahanishwa ibihano bihambaye.]]></translation>
<footnotes></footnotes>
</aya>
<aya number="95">
<translation><![CDATA[Ntimuzanagurane isezerano rya Allah igiciro gito. Mu by’ukuri ibiri kwa Allah ni byo byiza kuri mwe iyaba mwari mubizi.]]></translation>
<footnotes></footnotes>
</aya>
<aya number="96">
<translation><![CDATA[Ibyo mutunze bizashira, ariko ibiri kwa Allah bizahoraho. Kandi rwose, ba bandi bihanganye tuzabagororera ibihembo byabo byiza kurusha ibyo bakoraga.]]></translation>
<footnotes></footnotes>
</aya>
<aya number="97">
<translation><![CDATA[Ukoze ibitunganye, yaba uw’igitsina gabo cyangwa uw’igitsina gore, kandi akaba ari umwemeramana, rwose tuzamuha ubuzima bwiza, ndetse tuzabagororera ibihembo byabo byiza kurusha ibyo bakoraga.]]></translation>
<footnotes></footnotes>
</aya>
<aya number="98">
<translation><![CDATA[Bityo nuba ugiye gusoma Qur’an, ujye wiragiza Allah kugira ngo akurinde Shitani wavumwe.]]></translation>
<footnotes></footnotes>
</aya>
<aya number="99">
<translation><![CDATA[Mu by’ukuri (Shitani) nta bushobozi afite kuri ba bandi bemeye bakaniringira Nyagasani wabo (wenyine).]]></translation>
<footnotes></footnotes>
</aya>
<aya number="100">
<translation><![CDATA[Mu by’ukuri ubushobozi bwe (Shitani) abugira kuri ba bandi bamugira umunywanyi wabo, na babandi babangikanya (Allah n’ibindi) kubera we (Shitani).]]></translation>
<footnotes></footnotes>
</aya>
<aya number="101">
<translation><![CDATA[N’iyo dufashe umurongo (wa Qur’ani) tukawusimbuza undi -kandi Allah azi neza ibyo ahishura (ko biba biri mu nyungu z’ibiremwa)-, (abahakanyi) baravuga bati “Mu by’ukuri wowe (Muhamadi) uri umubeshyi (uhimbira Allah ibyo atavuze).” Nyamara abenshi muri bo nta cyo bazi (ku byo Allah ategeka).]]></translation>
<footnotes></footnotes>
</aya>
<aya number="102">
<translation><![CDATA[Vuga (yewe Muhamadi) uti “Roho Mutagatifu [Malayika Jibril (Gaburiheli)] ni we wayimanuye (Qur’an) ayikuye kwa Nyagasani wawe, ikubiyemo ubutumwa bw’ukuri, kugira ngo ikomeze (ukwemera kw’) abemeramana, ndetse ikaba umuyoboro n’inkuru nziza ku bicisha bugufi (kuri Allah).”]]></translation>
<footnotes></footnotes>
</aya>
<aya number="103">
<translation><![CDATA[Kandi rwose tuzi neza ko (ababangikanyamana) bavuga bati “Mu by’ukuri hari umuntu umwigisha (iyi Qur’an).” Ururimi rw’uwo bitirira (ko amwigisha) ni urunyamahanga, nyamara iyi (Qur’an) iri mu rurimi rw’Icyarabu rusobanutse.]]></translation>
<footnotes></footnotes>
</aya>
<aya number="104">
<translation><![CDATA[Mu by’ukuri ba bandi batemera amagambo ya Allah, Allah ntazabayobora kandi bazahanishwa ibihano bibabaza.]]></translation>
<footnotes></footnotes>
</aya>
<aya number="105">
<translation><![CDATA[Mu by’ukuri abahimba ikinyoma ni ba bandi batemera amagambo ya Allah, kandi abo ni bo banyabinyoma.]]></translation>
<footnotes></footnotes>
</aya>
<aya number="106">
<translation><![CDATA[Uwo ari we wese uhakana Allah nyuma y’uko yemeye, (ibihano bikomeye biramutegereje), uretse wa wundi uzabihatirwa (agahakana ku rurimi) ariko umutima we wuje ukwemera (uwo nta cyaha aba akoze). Ariko abugururira ibituza byabo ubuhakanyi, abo uburakari bwa Allah buri kuri bo, kandi bazahanishwa ibihano bihambaye.]]></translation>
<footnotes></footnotes>
</aya>
<aya number="107">
<translation><![CDATA[Ibyo ni ukubera ko bakunze ubuzima bw’isi bakaburutisha ubw’imperuka. Kandi mu by’ukuri Allah ntayobora abantu b’abahakanyi.]]></translation>
<footnotes></footnotes>
</aya>
<aya number="108">
<translation><![CDATA[Abo ni ba bandi Allah yadanangiye imitima yabo, amatwi yabo ndetse n’amaso yabo; kandi abo ni bo barindagiye.]]></translation>
<footnotes></footnotes>
</aya>
<aya number="109">
<translation><![CDATA[Nta gushidikanya ko ari bo bazaba abanyagihombo ku munsi w’imperuka.]]></translation>
<footnotes></footnotes>
</aya>
<aya number="110">
<translation><![CDATA[Naho ba bandi bimutse nyuma yo gutotezwa, maze bagaharanira inzira ya Allah bakanihangana, nyuma y’ibyo byose, Nyagasani wawe (ku bantu nk’abo) ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="111">
<translation><![CDATA[Wibuke (yewe Muhamadi) umunsi buri muntu azaza yiburanira, maze buri wese agahemberwa mu buryo bwuzuye ibyo yakoze, kandi ntabwo bazarenganywa.]]></translation>
<footnotes></footnotes>
</aya>
<aya number="112">
<translation><![CDATA[Kandi Allah yatanze urugero rw’umudugudu (Maka) wari utekanye kandi utuje; amafunguro yawo awugeraho ku bwinshi aturutse impande zose, ariko abawutuye bahakana ingabire za Allah. Nuko Allah awuteza amapfa n’ubwoba kubera ibyo bakoraga (guhakana ubutumwa bwa Muhamadi).]]></translation>
<footnotes></footnotes>
</aya>
<aya number="113">
<translation><![CDATA[Kandi rwose bari baragezweho n’Intumwa (Muhamadi) ibakomokamo, ariko barayihakanye, nuko ibihano bibasanga ari inkozi z’ibibi.]]></translation>
<footnotes></footnotes>
</aya>
<aya number="114">
<translation><![CDATA[Ngaho nimurye mu byo Allah yabafunguriye, biziruye kandi byiza. Munashimire ingabire za Allah, niba koko ari We wenyine musenga.]]></translation>
<footnotes></footnotes>
</aya>
<aya number="115">
<translation><![CDATA[Mu by’ukuri (Allah) yabaziririje (kurya) ibyipfushije, amaraso, inyama y’ingurube n’icyabagiwe ikitari Allah. Ariko uzasumbirizwa (akabirya) atari ukwigomeka cyangwa kurengera (ngo arenze urugero rw’ibyamuramira, icyo gihe nta cyaha azaba akoze); mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="116">
<translation><![CDATA[Ntimukavuge ibinyoma mukoresheje indimi zanyu (muvuga muti) “Iki kiraziruye n’iki kiraziririjwe” mugamije guhimbira Allah ibinyoma. Mu by’ukuri abahimbira Allah ibinyoma ntibazakiranuka.]]></translation>
<footnotes></footnotes>
</aya>
<aya number="117">
<translation><![CDATA[(Bazagira) umunezero w’igihe gito, kandi bazahanishwa ibihano bibabaza.]]></translation>
<footnotes></footnotes>
</aya>
<aya number="118">
<translation><![CDATA[Na ba bandi babaye Abayahudi, twabaziririje ibyo twakubwiye mbere (yewe Muhamadi). Kandi ntabwo twigeze tubarenganya (ubwo twabaziririzaga ibyari bisanzwe bibaziruriwe), ahubwo ni bo ubwabo bihemukiye (bigomeka ku mategeko ya Allah).]]></translation>
<footnotes></footnotes>
</aya>
<aya number="119">
<translation><![CDATA[Hanyuma ba bandi bakoze ibibi kubera kudasobanukirwa maze bakicuza, nyuma y’ibyo bagakora ibikorwa byiza, mu by’ukuri Nyagasani wawe ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="120">
<translation><![CDATA[Mu by’ukuri Aburahamu yari umuyobozi w’intangarugero, wicisha bugufi kuri Allah, usenga Allah gusa, kandi nta n’ubwo yigeze aba umwe mu bamubangikanya.]]></translation>
<footnotes></footnotes>
</aya>
<aya number="121">
<translation><![CDATA[Yashimiraga ingabire za Allah. (Allah) yaramutoranyije anamuyobora inzira igororotse.]]></translation>
<footnotes></footnotes>
</aya>
<aya number="122">
<translation><![CDATA[Twanamuhaye ibyiza ku isi, ndetse no ku mperuka azaba mu ntungane.]]></translation>
<footnotes></footnotes>
</aya>
<aya number="123">
<translation><![CDATA[Hanyuma (yewe Muhamadi) twaguhishuriye ko ugomba gukurikira idini rya Aburahamu (Isilamu), wasengaga Allah gusa, kandi akaba atarigeze aba mu babangikanyamana.]]></translation>
<footnotes></footnotes>
</aya>
<aya number="124">
<translation><![CDATA[Mu by’ukuri Isabato yashyiriweho ba bandi batayivuzeho rumwe (Abayahudi n’Intumwa yabo). Kandi mu by’ukuri ku munsi w’imperuka Nyagasani wawe azabakiranura ku byo batavugagaho rumwe.]]></translation>
<footnotes></footnotes>
</aya>
<aya number="125">
<translation><![CDATA[Hamagarira (abantu) kugana inzira ya Nyagasani wawe ukoresheje ubushishozi n’inyigisho nziza, unabagishe impaka mu buryo bwiza. Mu by’ukuri Nyagasani wawe ni We uzi neza uwayobye inzira ye, ndetse ni na We uzi neza abayobotse.]]></translation>
<footnotes></footnotes>
</aya>
<aya number="126">
<translation><![CDATA[Kandi nimwihorera (ku babagiriye nabi), mujye mwihorera bijyanye n’ibyo mwakorewe. Ariko nimwihangana (mukababarira), ni byo byiza ku bihangana.]]></translation>
<footnotes></footnotes>
</aya>
<aya number="127">
<translation><![CDATA[Ujye unihangana (yewe Muhamadi), (kuko) kwihangana kwawe ugushobozwa na Allah. Kandi (abaguhakanye) ntibazagutere agahinda, ndetse ntukanababazwe n’imigambi yabo mibisha.]]></translation>
<footnotes></footnotes>
</aya>
<aya number="128">
<translation><![CDATA[Mu by’ukuri Allah ari kumwe na ba bandi bamugandukira, ndetse na ba bandi bakora ibyiza.]]></translation>
<footnotes></footnotes>
</aya>
</sura>
<sura number="17">
<aya number="1">
<translation><![CDATA[Ubutagatifu ni ubwa wa wundi (Allah) wajyanye umugaragu we (Muhamadi) nijoro, amuvanye ku Musigiti Mutagatifu (wa Maka) akamujyana ku Musigiti wa Al Aq’sa (Umusigiti Mutagatifu w’i Yeruzalemu), twahundagaje imigisha impande zawo zose; (ibyo twabikoze) kugira ngo tumwereke bimwe mu bitangaza byacu. Mu by’ukuri (Allah) ni Uwumva buri kintu, Ubona bihebuje.]]></translation>
<footnotes></footnotes>
</aya>
<aya number="2">
<translation><![CDATA[Twanahaye Musa igitabo (Tawurati) tukigira umuyoboro kuri bene Isiraheli (tugira tuti) “Muramenye ntimuzagire undi mwiringira utari Njye.ˮ]]></translation>
<footnotes></footnotes>
</aya>
<aya number="3">
<translation><![CDATA[Yemwe abakomoka ku bo twatwaye (mu bwato) hamwe na Nuhu mwe! Mu by’ukuri yari umugaragu ushimira cyane (bityo nimumukurikize).]]></translation>
<footnotes></footnotes>
</aya>
<aya number="4">
<translation><![CDATA[Twanaciye iteka kuri bene Isiraheli, (tubivuga) mu gitabo tugira tuti “Mu by’ukuri muzakora ubwangizi mu gihugu ubugira kabiri (ubugizi bwa nabi muzakorera ku Musigiti Mutagatifu w’i Yeruzalemu n’ahawukikije ndetse no kwica kwanyu abahanuzi), kandi muzarengera imbago (z’ibiziririjwe) mu buryo bukabije.ˮ]]></translation>
<footnotes></footnotes>
</aya>
<aya number="5">
<translation><![CDATA[“Nuko ubwo isezerano rya mbere muri yombi ryasohoraga, twaboherereje abagaragu bacu b’ibihangange, maze bakwirakwira mu mazu yanyu (babahiga baranabamenesha). Kandi iryo ni isezerano ryagombaga gusohora.ˮ]]></translation>
<footnotes></footnotes>
</aya>
<aya number="6">
<translation><![CDATA[“Nuko nyuma yaho tubaha kubigaranzura murabanesha. Twanabongereye imitungo n’urubyaro ndetse tunabagira benshi kubarushaˮ.]]></translation>
<footnotes></footnotes>
</aya>
<aya number="7">
<translation><![CDATA[(Twaranavuze tuti) “Nimugira neza ni mwe muzaba mwigiriye neza, kandi nimunagira nabi ni mwe muzaba mwihemukiye. Nuko ubwo isezerano rya nyuma rizasohora, (tuzashoboza abanzi banyu) kugira ngo babasuzuguze, baninjire mu Musigiti (w’i Yeruzalemu) nk’uko bawinjiyemo bwa mbere, ndetse bazanasenya ibyo bazajya bahura na byo byose.ˮ]]></translation>
<footnotes></footnotes>
</aya>
<aya number="8">
<translation><![CDATA[(Muramutse mwicujije), hari ubwo Nyagasani wanyu yabagirira impuhwe, ariko nimwongera (gukora ubwononnyi) natwe tuzongera (tubahane). Kandi umuriro wa Jahanamu twawugize gereza ku bahakanyi.]]></translation>
<footnotes></footnotes>
</aya>
<aya number="9">
<translation><![CDATA[Mu by’ukuri iyi Qur’an iyobora (abantu) mu nzira itunganye kurusha izindi ikanaha inkuru nziza abemeramana; ba bandi bakora ibikorwa byiza, ko rwose bazagororerwa ibihembo bihebuje (Ijuru),]]></translation>
<footnotes></footnotes>
</aya>
<aya number="10">
<translation><![CDATA[Kandi ko ba bandi batemera imperuka, twabateganyirije ibihano bibabaza (Umuriro).]]></translation>
<footnotes></footnotes>
</aya>
<aya number="11">
<translation><![CDATA[Kandi umuntu (iyo arakaye cyangwa ari mu ngorane hari ubwo) asaba ikibi nk’uko asaba icyiza, kuko umuntu (muri kamere ye) arangwa no kugira ubwira.]]></translation>
<footnotes></footnotes>
</aya>
<aya number="12">
<translation><![CDATA[Twanagize ijoro n’amanywa ibimenyetso bibiri (bigaragaza ubushobozi bwacu), nuko dukuraho ikimenyetso cy’ijoro. Naho ikimenyetso cy’amanywa tukigira umucyo kugira ngo mushakishe ingabire zituruka kwa Nyagasani wanyu, no kugira ngo mumenye umubare w’imyaka n’uburyo bwo kubara (ibihe). Kandi buri kintu twagisobanuye mu buryo burambuye.]]></translation>
<footnotes></footnotes>
</aya>
<aya number="13">
<translation><![CDATA[Na buri muntu twamuziritseho ibikorwa bye (nk’urunigi) mu ijosi, kandi ku munsi w’imperuka tuzamuzanira igitabo azasanga gifunguye.]]></translation>
<footnotes></footnotes>
</aya>
<aya number="14">
<translation><![CDATA[(Azabwirwa ati) “Soma igitabo cyawe! Uyu munsi wowe ubwawe urihagije kwibera umubaruzi.”]]></translation>
<footnotes></footnotes>
</aya>
<aya number="15">
<translation><![CDATA[Uyobotse, mu by’ukuri (ibihembo by’uko kuyoboka) biba kuri we, n’uyobye (ibihano by’uko kuyoba) biba kuri we. Kandi ntawe uzikorera umutwaro w’undi. Ndetse nta bo tujya duhana tutabanje kuboherereza Intumwa (ngo ibaburire).]]></translation>
<footnotes></footnotes>
</aya>
<aya number="16">
<translation><![CDATA[N’igihe dushatse kurimbura umudugudu (kubera ubwangizi bwabo), dutegeka abadamaraye muri wo (kumvira amategeko yacu) ariko bagakomeza kuwukoramo ubwangizi. Nuko imvugo (y’ibihano) ikabasohoreraho, maze tukawurimbura bikomeye.]]></translation>
<footnotes></footnotes>
</aya>
<aya number="17">
<translation><![CDATA[None se twarimbuye ibisekuru bingahe nyuma ya Nuhu (Nowa)! Kandi birahagije ko Nyagasani wawe amenya akanabona byimazeyo ibyaha by’abagaragu be.]]></translation>
<footnotes></footnotes>
</aya>
<aya number="18">
<translation><![CDATA[Ushaka umunezero wo ku isi utaramba, twihutira kuyimuheramo ibyo dushaka (kandi tukabiha) uwo dushaka. Nyuma y’ibyo, twamugeneye umuriro wa Jahanamu azinjiramo asuzuguritse (kandi) yirukanywe (mu mpuhwe za Allah).]]></translation>
<footnotes></footnotes>
</aya>
<aya number="19">
<translation><![CDATA[N’uzashaka imperuka akanayiharanira uko bikwiye kandi akaba ari n’umwemeramana; abo umuhate wabo uzashimwa (na Allah anabibahembere).]]></translation>
<footnotes></footnotes>
</aya>
<aya number="20">
<translation><![CDATA[Abo bose -aba na bariya (abemeramana n’abahakanyi)-tubahundagazaho impano za Nyagasani wawe (ku isi). Kandi impano za Nyagasani wawe ntizikumirwa (ku wo ari we wese).]]></translation>
<footnotes></footnotes>
</aya>
<aya number="21">
<translation><![CDATA[Reba uko bamwe tubarutisha abandi (mu buzima bwo ku isi), kandi mu by’ukuri ubuzima bw’imperuka ni bwo buzagira urwego rwo hejuru bukanagira agaciro gahebuje.]]></translation>
<footnotes></footnotes>
</aya>
<aya number="22">
<translation><![CDATA[Ntukagire ikindi ubangikanya na Allah, utazavaho uba ikivume cyatereranywe.]]></translation>
<footnotes></footnotes>
</aya>
<aya number="23">
<translation><![CDATA[Kandi Nyagasani wawe yaciye iteka ko nta kindi mukwiye kugaragira uretse We wenyine, kandi ko mugomba kugirira neza ababyeyi banyu. Igihe umwe muri bo cyangwa bombi bageze mu zabukuru, ntukababwire amagambo yo kubinuba ndetse ntuzanabakankamire, ahubwo ujye ubabwira mu mvugo y’icyubahiro.]]></translation>
<footnotes></footnotes>
</aya>
<aya number="24">
<translation><![CDATA[Ujye unabicishaho bugufi kubera kubagirira impuhwe, ndetse ujye (ubasabira) uvuga uti “Nyagasani wanjye! Bagirire impuhwe nk’uko bandeze nkiri muto.”]]></translation>
<footnotes></footnotes>
</aya>
<aya number="25">
<translation><![CDATA[Nyagasani wanyu azi neza ibiri mu mitima yanyu. Niba mukora ibyiza (mubikorera ababyeyi banyu, ariko rimwe na rimwe mugacikwa, Nyagasani wanyu azabababarira), mu by’ukuri We (Allah) ni Uhebuje mu kubabarira abamugarukira bamwicuzaho.]]></translation>
<footnotes></footnotes>
</aya>
<aya number="26">
<translation><![CDATA[Kandi ujye uha uwo mufitanye isano, umukene n’uwashiriwe ari ku rugendo ibyo bakwiye. Ariko ntukajye waya.]]></translation>
<footnotes></footnotes>
</aya>
<aya number="27">
<translation><![CDATA[Mu by’ukuri abaya ni abavandimwe b’amashitani, kandi Shitani ntajya ashimira Nyagasani we.]]></translation>
<footnotes></footnotes>
</aya>
<aya number="28">
<translation><![CDATA[Kandi nubirengagiza (ntugire icyo uha abo mufitanye isano, abakene n’abashiriwe bari ku rugendo) kubera ko ugishakisha impuhwe za Nyagasani wawe wizeye, ujye ubabwira amagambo yoroheje.]]></translation>
<footnotes></footnotes>
</aya>
<aya number="29">
<translation><![CDATA[Kandi akaboko kawe ntukakagire nk’agahambiriye mu ijosi ryawe (kubera ubugugu), cyangwa ngo ukarambure cyane (nk’uwaya), utazavaho ugawa ukanagira ubukene bukabije.]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri Nyagasani wawe atuburira amafunguro uwo ashaka, akanatubiriza (uwo ashaka). Mu by’ukuri azi kandi abona byimazeyo iby’abagaragu be.]]></translation>
<footnotes></footnotes>
</aya>
<aya number="31">
<translation><![CDATA[Ntimukanice abana banyu kubera gutinya ubukene, kuko bo namwe ari twe tubaha amafunguro. Mu by’ukuri kubica ni icyaha gikomeye.]]></translation>
<footnotes></footnotes>
</aya>
<aya number="32">
<translation><![CDATA[Ntimukanegere ubusambanyi. Mu by’ukuri bwo ni icyaha gikomeye bukaba n’inzira mbi.]]></translation>
<footnotes></footnotes>
</aya>
<aya number="33">
<translation><![CDATA[Kandi ntimukice umuntu Allah yaziririje (kwica) uretse ku mpamvu y’ukuri. N’uzicwa arenganyijwe, rwose twahaye umuhagarariye ububasha (bwo gusaba ubutabera kumuhorera, cyangwa kwaka impozamarira, cyangwa kubabarira). Ariko ntazarengere mu kwihorera, kuko mu by’ukuri we arengerwa (n’amategeko).]]></translation>
<footnotes></footnotes>
</aya>
<aya number="34">
<translation><![CDATA[Ntimukanegere umutungo w’imfubyi uretse igihe mugamije ineza (ifitiye inyungu iyo mfubyi), kugeza igeze mu gihe cy’ubukure (muzayihe umutungo wayo iwicungire). Kandi mujye mwuzuza isezerano kuko mu by’ukuri isezerano muzaribazwa (ku munsi w’imperuka).]]></translation>
<footnotes></footnotes>
</aya>
<aya number="35">
<translation><![CDATA[Kandi mujye mwuzuza ibipimo igihe mupima, ndetse mupimishe iminzani itunganye. Ibyo ni byo byiza (kuri mwe ku isi) kandi ni byo (bizagira) iherezo ryiza (ku mperuka).]]></translation>
<footnotes></footnotes>
</aya>
<aya number="36">
<translation><![CDATA[Ntukanakurikire ibyo udafitiye ubumenyi. Mu by’ukuri amatwi, amaso n’umutima, ibyo byose muzabibazwa (uko mwabikoresheje).]]></translation>
<footnotes></footnotes>
</aya>
<aya number="37">
<translation><![CDATA[Kandi ntukagende ku isi wibona kuko mu by’ukuri udashobora gutobora isi ndetse nta n’ubwo wareshya n’imisozi.]]></translation>
<footnotes></footnotes>
</aya>
<aya number="38">
<translation><![CDATA[Ibibi muri ibyo byose (byavuzwe), Nyagasani wawe arabyanga.]]></translation>
<footnotes></footnotes>
</aya>
<aya number="39">
<translation><![CDATA[Ibi ni (bimwe) mu bushishozi Nyagasani wawe yaguhishuriye (yewe Muhamadi). Kandi ntuzabangikanye Allah n’ikigirwamana icyo ari cyo cyose, utazavaho ukajugunywa mu muriro wa Jahanamu, ugawa ndetse unirukanwe (mu mpuhwe za Allah).]]></translation>
<footnotes></footnotes>
</aya>
<aya number="40">
<translation><![CDATA[Ese (mwa babangikanyamana mwe)! Nyagasani wanyu yabahaye umwihariko wo kubyara abahungu, maze we yigenera Abamalayika b’abakobwa? Mu by’ukuri imvugo yanyu ni mbi bikabije.]]></translation>
<footnotes></footnotes>
</aya>
<aya number="41">
<translation><![CDATA[Kandi rwose twasobanuye (byinshi) muri iyi Qur’an, kugira ngo (abantu) babashe kwibuka, ariko (ababangikanyamana) nta cyo bibongerera usibye guhunga (ukuri).]]></translation>
<footnotes></footnotes>
</aya>
<aya number="42">
<translation><![CDATA[Vuga (yewe Muhamadi) uti “Iyo haza kuba hariho izindi mana (zibangikanye) na We (Allah) nk’uko (ababangikanyamana) babivuga, zari gushaka inzira izigeza kwa (Nyagasani) Nyiri Ar’shi[1] (kugira ngo zimurwanye).”]]></translation>
<footnotes><![CDATA[[1] Reba uko twasobanuye iri jambo muri Surat ul A’araf: 54.]]></footnotes>
</aya>
<aya number="43">
<translation><![CDATA[Ubutagatifu ni ubwe (Allah), kandi nta ho ahuriye n’ibyo bavuga (ko abangikanye n’izindi mana).]]></translation>
<footnotes></footnotes>
</aya>
<aya number="44">
<translation><![CDATA[Ibirere birindwi n’isi ndetse n’ibibirimo biramusingiza (Allah), kandi nta na kimwe kitamusingiza kimukuza. Ariko ntimusobanukirwa uko bimusingiza. Mu by’ukuri (Allah) ni Uworohera (abagaragu be), Ubabarira ibyaha.]]></translation>
<footnotes></footnotes>
</aya>
<aya number="45">
<translation><![CDATA[N’igihe usoma Qur’an (yewe Muhamadi), dushyira urusika rutagaragara hagati yawe n’abatemera imperuka (kugira ngo batayisobanukirwa).]]></translation>
<footnotes></footnotes>
</aya>
<aya number="46">
<translation><![CDATA[Twanashyize ibipfuko ku mitima yabo kugira ngo batayisobanukirwa, tunaziba amatwi yabo. Ndetse n’iyo uvuze Nyagasani wawe wenyine muri Qur’an, batera umugongo bahunga kubera kutabyishimira.]]></translation>
<footnotes></footnotes>
</aya>
<aya number="47">
<translation><![CDATA[Tuzi neza ibyo baba bumva iyo baguteze amatwi. N’igihe baba bongorerana, inkozi z’ibibi (muri bo) ziba zivuga ziti “Uwo mukurikira ni umuntu warozwe.”]]></translation>
<footnotes></footnotes>
</aya>
<aya number="48">
<translation><![CDATA[Dore uko bakugereranya (bakwita umusazi, uwarozwe, umunyabinyoma,...). Bityo barayobye kandi ntibashobora kuzayoboka inzira y’ukuri.]]></translation>
<footnotes></footnotes>
</aya>
<aya number="49">
<translation><![CDATA[Baranavuga bati “Ese (nitumara gupfa) tugahinduka amagufa n’ubuvungukira, tuzazurwa tube ibiremwa bishya?”]]></translation>
<footnotes></footnotes>
</aya>
<aya number="50">
<translation><![CDATA[Vuga (yewe Muhamadi) uti “Nimube amabuye cyangwa ibyuma,”]]></translation>
<footnotes></footnotes>
</aya>
<aya number="51">
<translation><![CDATA[“Cyangwa ikindi kiremwa mutekereza ko cyaba gikomeye (n’ubwo mwaba mumeze mutyo muzazurwa). Bazavuga bati “Ni nde uzadusubiza ubuzima?” Vuga uti “Muzabusubizwa n’uwabaremye bwa mbere.” Bazakuzunguriza imitwe bahakana, bavuge bati “Ibyo bizaba ryari?” Vuga uti “Wenda biri bugufi.”]]></translation>
<footnotes></footnotes>
</aya>
<aya number="52">
<translation><![CDATA[Umunsi (Allah) azabahamagara (kugira ngo muve mu mva zanyu) maze mukitaba mumusingiza. Icyo gihe muzakeka ko mwabaye (ku isi) igihe gito.]]></translation>
<footnotes></footnotes>
</aya>
<aya number="53">
<translation><![CDATA[Bwira abagaragu banjye, bajye bavuga amagambo meza, kuko rwose (nibatabikora) Shitani izabateranya. Mu by’ukuri Shitani ni umwanzi ugaragara w’umuntu.]]></translation>
<footnotes></footnotes>
</aya>
<aya number="54">
<translation><![CDATA[Nyagasani wanyu arabazi neza; nabishaka azabagirira impuhwe, kandi nabishaka azabahana. Kandi (yewe Muhamadi) ntitwabakoherejeho ngo ubabere umurengezi (kugeza ubwo ubahatira kuyoboka).]]></translation>
<footnotes></footnotes>
</aya>
<aya number="55">
<translation><![CDATA[Kandi Nyagasani wawe azi neza abari mu birere no mu isi. Kandi rwose bamwe mu bahanuzi twabarutishije abandi, ndetse twanahaye Dawudi (igitabo cya) Zaburi.]]></translation>
<footnotes></footnotes>
</aya>
<aya number="56">
<translation><![CDATA[Vuga (yewe Muhamadi) uti “Nimuhamagare abo mwise imana mu cyimbo cye (Allah, kugira ngo babatabare). Nta bushobozi bafite bwo kubakiza ingorane, cyangwa ngo bazihinduremo (ibyiza).”]]></translation>
<footnotes></footnotes>
</aya>
<aya number="57">
<translation><![CDATA[Abo basenga (bababangikanyije na Allah; nka Ezra, Yesu n’abandi biyeguriye Imana) na bo ubwabo (basengaga Allah) bakanashaka uburyo bwo kumwiyegereza, bizera impuhwe ze ndetse bakanatinya ibihano bye. Mu by’ukuri ibihano bya Nyagasani wawe biratinyitse.]]></translation>
<footnotes></footnotes>
</aya>
<aya number="58">
<translation><![CDATA[Nta mudugudu n’umwe (wahakanye Allah, ukanahinyura Intumwa ze) tutazarimbura mbere y’umunsi w’imperuka, cyangwa ngo tuwuhanishe ibihano bikaze. Mu by’ukuri ibyo byaranditswe mu gitabo (gikubiyemo ibizaba).]]></translation>
<footnotes></footnotes>
</aya>
<aya number="59">
<translation><![CDATA[Nta n’ikindi kitubuza kohereza ibitangaza (abahakanyi basaba), uretse kuba abo hambere (barabisabye) bakabihakana (nuko tukabarimbura; bityo n’abandi babihawe bakabihakana twabarimbura). Kandi twahaye abantu bo mu bwoko bwa Thamudu ingamiya ari igitangaza kigaragara, nuko baragihinyura (iyo ngamiya barayica). Ndetse nta kindi gituma twohereza ibitangaza bitari ukuburira (abantu) no kubatinyisha (ibihano by’Imana).]]></translation>
<footnotes></footnotes>
</aya>
<aya number="60">
<translation><![CDATA[Ibuka (yewe Muhamadi) ubwo twakubwiraga tuti “Mu by’ukuri Nyagasani wawe azi abantu byimazeyo (abafiteho ubushobozi bwose). Kandi ibyo twakweretse (mu rugendo rw’ijoro wakoze ujya i Yeruzalemu no mu Ijuru), twabigize ikigeragezo ku bantu (kugira ngo dutandukanye abemeramana n’abahakanyi), ndetse n’igiti cyavumwe (kivugwa) muri Qur’an (na cyo twakigize ikigeragezo ku bantu). Turababurira tukanabatinyisha (ibihano), ariko nta cyo bibongerera uretse kurushaho kwigomeka.”]]></translation>
<footnotes></footnotes>
</aya>
<aya number="61">
<translation><![CDATA[Kandi wibuke ubwo twabwiraga Abamalayika tuti “Nimwubamire Adamu”, nuko bakubama bose uretse Ibilisi (Shitani) wavuze ati “Ese nakubamira uwo waremye mu ibumba?”]]></translation>
<footnotes></footnotes>
</aya>
<aya number="62">
<translation><![CDATA[(Shitani) aravuga ati “Ntureba uyu wubahishije kundusha, nuramuka undetse nkakomeza kubaho kugeza ku munsi w’imperuka, rwose nzigarurira urubyaro rwe (nduyobye) uretse bake (muri bo)!”]]></translation>
<footnotes></footnotes>
</aya>
<aya number="63">
<translation><![CDATA[(Allah) aravuga ati “Genda! Uzagukurikira muri bo, mu by’ukuri umuriro wa Jahanama uzaba ari cyo gihembo cyanyu mwese; igihembo gikwiye.”]]></translation>
<footnotes></footnotes>
</aya>
<aya number="64">
<translation><![CDATA[“Uzigarurire abo ushoboye muri bo ukoresheje ijwi ryawe, maze ubakoranyirize ingabo zawe zigendera ku ifarasi n’izigenza amaguru, wifatanye na bo mu mitungo (ubashishikariza kuyishaka mu nzira zaziririjwe) n’abana (ubashishikariza kubabyara mu nzira zitemewe), kandi ubahe amasezerano (y’ibinyoma). Ariko ibyo Shitani asezeranya ni ibishuko.”]]></translation>
<footnotes></footnotes>
</aya>
<aya number="65">
<translation><![CDATA[“Mu by’ukuri abagaragu banjye (b’abemeramana nyakuri) nta bushobozi uzabagiraho. Kandi Nyagasani wawe arahagije kuba umurinzi.”]]></translation>
<footnotes></footnotes>
</aya>
<aya number="66">
<translation><![CDATA[Nyagasani wanyu ni We ubagenzereza amato mu nyanja, kugira ngo mushakishe ingabire ze. Mu by’ukuri ni Nyirimpuhwe kuri mwe.]]></translation>
<footnotes></footnotes>
</aya>
<aya number="67">
<translation><![CDATA[Kandi iyo ingorane zibagezeho muri mu nyanja, ibyo musenga (ibigirwamana) birabura mukibuka Allah wenyine. Ariko iyo abarokoye akabageza i musozi, muramwirengagiza. Rwose umuntu ni indashima.]]></translation>
<footnotes></footnotes>
</aya>
<aya number="68">
<translation><![CDATA[Ese mwibwira ko mutekanye ku buryo (Allah) atabarigitisha mu butaka cyangwa ngo aboherereze inkubi y’umuyaga uvanze n’amabuye, maze ntimubone ubatabara?]]></translation>
<footnotes></footnotes>
</aya>
<aya number="69">
<translation><![CDATA[Cyangwa mwibwira ko mutekanye ku buryo atabasubiza mu nyanja bwa kabiri, akaboherereza inkubi y’umuyaga, ukabaroha kubera ubuhakanyi bwanyu? Hanyuma ntimugire utubaza impamvu twabahannye.]]></translation>
<footnotes></footnotes>
</aya>
<aya number="70">
<translation><![CDATA[Kandi rwose twubahishije bene Adamu tubashoboza kugenda i musozi no mu nyanja, tubaha amafunguro meza, ndetse tunabarutisha byinshi mu byo twaremye.]]></translation>
<footnotes></footnotes>
</aya>
<aya number="71">
<translation><![CDATA[(Unibuke) umunsi tuzahamagara buri tsinda ry’abantu riri kumwe n’umuyobozi waryo (ryakurikiraga ku isi). Bityo, abazahabwa igitabo cyabo (gikubiyemo ibikorwa bakoze) mu kuboko kw’iburyo, bazasoma igitabo cyabo (bishimye), kandi ntibazahuguzwa kabone n’iyo byaba ikingana n’akadodo ko mu rubuto rw’itende.]]></translation>
<footnotes></footnotes>
</aya>
<aya number="72">
<translation><![CDATA[N’uzaba ari impumyi (y’umutima) kuri iyi si (atabona ububasha bw’Imana ngo ayemere), no ku mperuka azaba ari impumyi (atabona inzira imuganisha mu ijuru), kandi azanarushaho kuyoba iyo nzira.]]></translation>
<footnotes></footnotes>
</aya>
<aya number="73">
<translation><![CDATA[Mu by’ukuri (yewe Muhamadi, ababangikanyamana) bendaga kugutesha ibyo twaguhishuriye (Qur’an), kugira ngo uduhimbire ibindi bitari yo; ubwo (iyo ubikora) bari kukugira inshuti magara.]]></translation>
<footnotes></footnotes>
</aya>
<aya number="74">
<translation><![CDATA[Kandi iyo tutaza kugukomeza, rwose wari hafi gato yo kubabogamiraho.]]></translation>
<footnotes></footnotes>
</aya>
<aya number="75">
<translation><![CDATA[Iyo uza kubikora, twari kukumvisha ku bihano byikubye kabiri ku isi n’ibihano byikubye kabiri nyuma y’urupfu. Kandi ntiwari kubona umutabazi ukudukiza.]]></translation>
<footnotes></footnotes>
</aya>
<aya number="76">
<translation><![CDATA[Kandi (abahakanyi) bari hafi yo kugutera guhunga igihugu (cyawe cya Maka, kubera guhora bagutoteza) kugira ngo bakigucemo (bakumeneshe). Ariko n’iyo baramuka babikoze, na bo ntibari kukibamo nyuma yawe, uretse igihe gito (kuko twari kubarimbura).]]></translation>
<footnotes></footnotes>
</aya>
<aya number="77">
<translation><![CDATA[Ibyo (byo kurimbura abamenesha Intumwa zabo) byari umugenzo ku ntumwa zacu twohereje mbere yawe, kandi umugenzo wacu ntuzigera uhinduka.]]></translation>
<footnotes></footnotes>
</aya>
<aya number="78">
<translation><![CDATA[Ujye uhozaho iswala (za ngombwa) ku manywa kuva izuba rirenze mu kirere hagati (ari cyo gihe cy’iswala ya Adhuhuri n’iya Al’aswiri), kugeza haje umwijima w’ijoro (ari cyo gihe cy’iswala ya Magharibi n’iya Al Isha-u). Ujye unasoma Qur’an igihe umuseke utambitse (iswala ya Al Fajr). Mu by’ukuri Qur’an (isomwa mu iswala yo) mu museke iba yitabiriwe (n’abamalayika b’amanywa n’ab’ijoro).]]></translation>
<footnotes></footnotes>
</aya>
<aya number="79">
<translation><![CDATA[Kandi na nijoro ujye uyisoma (Qur’an) mu iswala yo mu gicuku (Tahajudi) nk’iswala y’inyongera kuri wowe (Muhamadi), kugira ngo Nyagasani wawe azakuzure uri mu rwego uzashimirwa.]]></translation>
<footnotes></footnotes>
</aya>
<aya number="80">
<translation><![CDATA[Kandi (yewe Muhamadi) ujye uvuga uti “Nyagasani wanjye! Mpa kwinjira kwanjye (mu mujyi wa Madina) kube kwiza, kandi no gusohoka kwanjye (mu mujyi wa Maka) kube kwiza. Unanshyigikize imbaraga ziguturutseho.”]]></translation>
<footnotes></footnotes>
</aya>
<aya number="81">
<translation><![CDATA[Unavuge uti “Ukuri (Idini rya Isilamu) kwaraje ikinyoma (ibangikanyamana) kirayoyoka. Mu by’ukuri ikinyoma kizahora kiyoyoka.”]]></translation>
<footnotes></footnotes>
</aya>
<aya number="82">
<translation><![CDATA[Kandi twahishuye Qur’an ari umuti ikaba n’impuhwe ku bemeramana, nyamara nta cyo yongerera inkozi z’ibibi uretse igihombo.]]></translation>
<footnotes></footnotes>
</aya>
<aya number="83">
<translation><![CDATA[N’iyo umuntu tumuhundagajeho ingabire zacu, arirengagiza akishyira kure (y’amategeko yacu), ariko ikibi cyamugeraho akiheba cyane.]]></translation>
<footnotes></footnotes>
</aya>
<aya number="84">
<translation><![CDATA[Vuga uti “Buri wese akora mu buryo bwe, ariko Nyagasani wanyu ni We uzi neza uwayobotse inzira y’ukuri.”]]></translation>
<footnotes></footnotes>
</aya>
<aya number="85">
<translation><![CDATA[Baranakubaza (yewe Muhamadi) ku bijyanye na roho. Vuga uti “Ubumenyi bw’ibya roho bwihariwe na Nyagasani wanjye. Kandi (mwe abantu) mwahawe ubumenyi buke.”]]></translation>
<footnotes></footnotes>
</aya>
<aya number="86">
<translation><![CDATA[N’iyo tuza kubishaka, twari kukwambura ibyo twaguhishuriye (Qur’an), kandi ntiwari kubona ukurengera ngo abitubuze.]]></translation>
<footnotes></footnotes>
</aya>
<aya number="87">
<translation><![CDATA[(Ariko) kubera impuhwe za Nyagasani wawe (yayishimangiye mu mutima wawe). Mu by’ukuri ingabire ze kuri wowe zirahambaye.]]></translation>
<footnotes></footnotes>
</aya>
<aya number="88">
<translation><![CDATA[Vuga (yewe Muhamadi) uti “N’iyo abantu n’amajini baza kwishyira hamwe ngo bazane igisa nk’iyi Qur’an, ntibari kuzana igisa na yo, kabone n’iyo baza kwifatanya.”]]></translation>
<footnotes></footnotes>
</aya>
<aya number="89">
<translation><![CDATA[Kandi rwose buri rugero (rugaragaza ko Imana iriho kandi ari na yo yonyine ikwiye gusengwa) twarusobanuriye abantu muri iyi Qur’an, nyamara abenshi mu bantu baranze barahakana.]]></translation>
<footnotes></footnotes>
</aya>
<aya number="90">
<translation><![CDATA[Maze baravuga bati “Ntidushobora kukwemera (yewe Muhamadi) keretse utuvuburiye isoko y’amazi mu butaka.”]]></translation>
<footnotes></footnotes>
</aya>
<aya number="91">
<translation><![CDATA[“Cyangwa ukaba ufite ubusitani bw’imitende n’ubw’imizabibu, maze ukavuburamo imigezi itemba hagati yabwo.”]]></translation>
<footnotes></footnotes>
</aya>
<aya number="92">
<translation><![CDATA[“Cyangwa ukatugushaho ikirere ibice bice, nk’uko ubyibwira, cyangwa se ukatuzanira Allah n’abamalayika tukababona imbonankubone.”]]></translation>
<footnotes></footnotes>
</aya>
<aya number="93">
<translation><![CDATA[“Cyangwa ukaba ufite inzu itatse zahabu, cyangwa ukazamuka mu kirere, kandi nta n’ubwo twakwemera izamuka ryawe utatumanuriye igitabo (gihamya ko uri Intumwa) tukagisoma. Vuga (yewe Muhamadi) uti “Ubutagatifu ni ubwa Nyagasani wanjye! Ese hari ikindi ndi cyo usibye kuba ndi umuntu watumwe?”]]></translation>
<footnotes></footnotes>
</aya>
<aya number="94">
<translation><![CDATA[Nta n’ikindi cyabujije abantu kwemera ubwo umuyoboro wabageragaho, uretse kuvuga bati “Ese Allah yokohereza ikiremwamuntu ngo kibe Intumwa?”]]></translation>
<footnotes></footnotes>
</aya>
<aya number="95">
<translation><![CDATA[Vuga (yewe Muhamadi) uti “N’iyo ku isi haza kuba (hatuye) abamalayika bagenda batuje, twari kubamanurira umumalayika uturutse mu kirere akababera Intumwa.”]]></translation>
<footnotes></footnotes>
</aya>
<aya number="96">
<translation><![CDATA[Vuga (yewe Muhamadi) uti “Allah arahagije kuba umuhamya hagati yanjye namwe. Mu by’ukuri ni Uzi byimazeyo, akanaba Ubona abagaragu be bihebuje.”]]></translation>
<footnotes></footnotes>
</aya>
<aya number="97">
<translation><![CDATA[Kandi uwo Allah yashoboje kuyoboka ni we wayobotse nyabyo, ariko uwo yarekeye mu buyobe ntiyagira abatabazi batari We (Allah); ndetse tuzanabazura ku munsi w’imperuka bagenza uburanga bwabo, ari impumyi, ibiragi, ndetse n’ibipfamatwi. Ubuturo bwabo buzaba umuriro wa Jahanamu. Buri uko ugabanyije imbaraga tuzajya tuwongerera ubukana.]]></translation>
<footnotes></footnotes>
</aya>
<aya number="98">
<translation><![CDATA[Icyo ni cyo gihano cyabo kubera ko bahakanye amagambo yacu bakavuga bati “Ese (nitumara gupfa) tugahinduka amagufa n’ubuvungukira, tuzazurwa tube ibiremwa bishya?”]]></translation>
<footnotes></footnotes>
</aya>
<aya number="99">
<translation><![CDATA[Ese ntibabona ko Allah waremye ibirere n’isi ashoboye kurema abameze nka bo? Kandi (Allah) yabashyiriyeho igihe kidashidikanywaho (cyo kuzazurwa nyuma yo gupfa), ariko abahakanyi baranze bakomeza guhakana.]]></translation>
<footnotes></footnotes>
</aya>
<aya number="100">
<translation><![CDATA[Vuga (ubwira abahakanyi) uti “Iyo muza kugira ibigega by’impuhwe za Nyagasani wanjye, mwari kugundira mutinya gushirirwa, kandi umuntu ahora ari umunyabugugu.”]]></translation>
<footnotes></footnotes>
</aya>
<aya number="101">
<translation><![CDATA[Kandi rwose Musa twamuhaye ibitangaza icyenda bisobanutse. Ngaho baza bene Isiraheli ubwo yabageragaho, maze Farawo akamubwira ati “Yewe Musa! Mu by’ukuri ndakeka ko warozwe.”]]></translation>
<footnotes></footnotes>
</aya>
<aya number="102">
<translation><![CDATA[(Musa) aravuga ati “Rwose uzi ko ibi bitangaza nta wundi wabimanuye utari Nyagasani w’ibirere n’isi, kugira ngo bibe gihamya (ko Imana ari imwe rukumbi). Kandi mu by’ukuri ndemeza ko wowe Farawo wamaze korama.”]]></translation>
<footnotes></footnotes>
</aya>
<aya number="103">
<translation><![CDATA[Nuko (Farawo) ashaka kubaca mu gihugu (cya Misiri), maze turamuroha n’abari kumwe na we bose.]]></translation>
<footnotes></footnotes>
</aya>
<aya number="104">
<translation><![CDATA[Nyuma ye twanabwiye bene Isiraheli tuti “Nimuture mu gihugu (cya Misiri ndetse na Shami), ubwo isezerano ry’umunsi w’imperuka rizaza, tuzabazana muri igihiriri (muri amahanga atandukanye).”]]></translation>
<footnotes></footnotes>
</aya>
<aya number="105">
<translation><![CDATA[Twaranayihishuye (Qur’an) mu kuri kandi yamanutse irimo ukuri. Ndetse nta kindi cyatumye tukohereza (yewe Muhamadi) bitari ukugira ngo utange inkuru nziza (yo kuzagororerwa ijuru ku bazakurikira ubutumwa bwawe) ukaba n’umuburizi (uburira abazahakana ubutumwa bwawe ko bazahanishwa igihano cy’umuriro).]]></translation>
<footnotes></footnotes>
</aya>
<aya number="106">
<translation><![CDATA[Kandi Qur’an twayihishuye mu bice bice kugira ngo uyisomere abantu buhoro buhoro (babashe kuyisobanukirwa). Twanayihishuye mu byiciro (mu myaka makumyabiri n’itatu).]]></translation>
<footnotes></footnotes>
</aya>
<aya number="107">
<translation><![CDATA[Vuga (yewe Muhamadi) uti “Nimuyemere cyangwa ntimuyemere! Mu by’ukuri abahawe ubumenyi mbere yayo (Qur’an), iyo bayisomewe baca bugufi bakubama”,]]></translation>
<footnotes></footnotes>
</aya>
<aya number="108">
<translation><![CDATA[Bakavuga bati “Ubutagatifu ni ubwa Nyagasani wacu! Rwose isezerano rya Nyagasani wacu rirasohoye.”]]></translation>
<footnotes></footnotes>
</aya>
<aya number="109">
<translation><![CDATA[Banubamira (Allah) barira, bikabongerera kwibombarika.]]></translation>
<footnotes></footnotes>
</aya>
<aya number="110">
<translation><![CDATA[Vuga (yewe Muhamadi) uti “Mwasaba muvuga (izina) Allah cyangwa muvuga Rahmani, izina iryo ari ryo ryose mwakoresha mumusaba (byose ni kimwe), kuko afite amazina meza.” No mu isengesho ryawe ntukarangurure ijwi cyangwa ngo urimanure; ahubwo ujye uba hagati aho.]]></translation>
<footnotes></footnotes>
</aya>
<aya number="111">
<translation><![CDATA[Unavuge uti “Ishimwe n’ikuzo byuzuye ni ibya Allah, We utagira umwana, ntagire uwo babangikanye mu bwami bwe, ndetse ntanagire umurinda kuko atajya agira intege nke.” Ujye unamuha ikuzo rihambaye.]]></translation>
<footnotes></footnotes>
</aya>
</sura>
<sura number="18">
<aya number="1">
<translation><![CDATA[Ishimwe n’ikuzo byuzuye ni ibya Allah, We wahishuriye umugaragu we (Muhamadi) igitabo (Qur’an), hanyuma ntiyagishyiramo amayobera (ayo ari yo yose).]]></translation>
<footnotes></footnotes>
</aya>
<aya number="2">
<translation><![CDATA[(Yakigize igitabo) kigororotse kugira ngo kiburire (abahakanyi) ibihano bikomeye bituruka kuri We (Allah), ndetse no kugira ngo gihe inkuru nziza abemeramana; ba bandi bakora ibikorwa byiza, ko bazagororerwa ibihembo byiza (Ijuru),]]></translation>
<footnotes></footnotes>
</aya>
<aya number="3">
<translation><![CDATA[Bazabamo ubuziraherezo.]]></translation>
<footnotes></footnotes>
</aya>
<aya number="4">
<translation><![CDATA[No kugira ngo kiburire ba bandi bavuga ko Allah agira umwana.]]></translation>
<footnotes></footnotes>
</aya>
<aya number="5">
<translation><![CDATA[Baba bo ndetse n’abakurambere babo, nta bumenyi babifitiye. Ni ijambo rihambaye risohoka mu minwa yabo (ko Allah afite umwana)! Ibyo bavuga ni ibinyoma.]]></translation>
<footnotes></footnotes>
</aya>
<aya number="6">
<translation><![CDATA[(Yewe Muhamadi) ushobora kuzicwa n’agahinda ku bwo gutera umugongo kwabo (bitandukanya nawe), kuko batemera iby’iyi nkuru (Qur’an).]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri ibiri ku isi twabigize umutako wayo kugira ngo (abantu) tubagerageze, maze tugaragaze abarusha abandi gukora ibikorwa byiza.]]></translation>
<footnotes></footnotes>
</aya>
<aya number="8">
<translation><![CDATA[Kandi mu by’ukuri ibiyiriho (isi) tuzabigira imbuga nsa.]]></translation>
<footnotes></footnotes>
</aya>
<aya number="9">
<translation><![CDATA[Ese ukeka ko abantu bo mu buvumo n’urubaho rwanditsweho (amazina yabo) byari igitangaza mu bigize ibimenyetso byacu?]]></translation>
<footnotes></footnotes>
</aya>
<aya number="10">
<translation><![CDATA[Ibuka ubwo abasore bahungiraga mu buvumo, bakavuga bati “Nyagasani wacu! Duhundagazeho impuhwe ziguturutseho, unaduhe gutungana mu byo dukora.”]]></translation>
<footnotes></footnotes>
</aya>
<aya number="11">
<translation><![CDATA[Maze tubapfuka amatwi (turabasinziriza cyane, baguma) mu buvumo imyaka myinshi.]]></translation>
<footnotes></footnotes>
</aya>
<aya number="12">
<translation><![CDATA[Hanyuma turabakangura kugira ngo mu matsinda abiri (yagiye impaka ku gihe bamaze mu buvumo), tumenye iryabashije kumenya igihe bamazemo kurusha irindi.]]></translation>
<footnotes></footnotes>
</aya>
<aya number="13">
<translation><![CDATA[Turagutekerereza inkuru yabo mu kuri. Rwose, bari abasore bemeye Nyagasani wabo, nuko tubongerera ukuyoboka.]]></translation>
<footnotes></footnotes>
</aya>
<aya number="14">
<translation><![CDATA[Twanakomeje imitima yabo ubwo bahagurukaga (imbere y’umwami wabo w’umuhakanyi) bakavuga bati “Nyagasani wacu ni Nyagasani w’ibirere n’isi, ntituzigera tugaragira indi mana itari We; turamutse tubikoze, rwose twaba tuvuze imvugo y’ubuyobe.”]]></translation>
<footnotes></footnotes>
</aya>
<aya number="15">
<translation><![CDATA[Abo bantu bacu bahisemo kugaragira izindi mana zitari We (Allah). Kuki zitajya zibazanira ibimenyetso bigaragara (ngo zerekane ko ari imana koko)? Ese ni nde munyabyaha kurusha uhimbira Allah ikinyoma?]]></translation>
<footnotes></footnotes>
</aya>
<aya number="16">
<translation><![CDATA[(Ba basore barabwirana bati) “Nimuza gutandukana na bo n’ibyo basenga bitari Allah, muhungire mu buvumo, Nyagasani wanyu azabahundagazaho impuhwe ze, anaborohereze ibyababayeho.”]]></translation>
<footnotes></footnotes>
</aya>
<aya number="17">
<translation><![CDATA[Kandi iyo izuba ryarasaga wabonaga ribogamira iburyo bw’ubuvumo bwabo, ryaba rirenga rikabajya kure ahagana ibumoso (kugira ngo ritabatwika); kandi bari ahisanzuye muri ubwo buvumo. Ibyo ni bimwe mu bitangaza bya Allah. Kandi uwo Allah yashoboje kuyoboka ni we wayobotse nyabyo, ariko uwo yarekeye mu buyobe ntuzamubonera umurinzi umuyobora.]]></translation>
<footnotes></footnotes>
</aya>
<aya number="18">
<translation><![CDATA[(N’iyo wababonaga) wakekaga ko bari maso kandi basinziriye. Tukabahindukiza iburyo n’ibumoso (kugira ngo ubutaka butonona imibiri yabo), naho imbwa yabo yabaga irambuye amaboko ku bwinjiriro (imeze nk’ibarinze). Iyo uza kubabona wari guhindukira ubahunga, kandi rwose wari kubagirira ubwoba.]]></translation>
<footnotes></footnotes>
</aya>
<aya number="19">
<translation><![CDATA[Uko ni na ko twabakanguye (tubakuye mu bitotsi by’igihe kirekire) kugira ngo babazanye. Umwe muri bo aravuga ati “Mumaze igihe kingana iki (aha)?” (Bamwe) baravuga bati “(Dushobora kuba) tumaze umunsi cyangwa igice cy’umunsi.” (Abandi) baravuga bati “Nyagasani wanyu ni we uzi neza igihe mumaze (aha).” Ngaho nimwohereze umwe muri mwe mu mujyi ajyane iki giceri cyanyu cya Feza, arebe ibiryo byiza kurusha ibindi maze abazaniremo amafunguro. Kandi yitwararike ntatume hagira ubamenya n’umwe.]]></translation>
<footnotes></footnotes>
</aya>
<aya number="20">
<translation><![CDATA[Mu by’ukuri nibaramuka babamenye bazabatera amabuye cyangwa babasubize mu idini ryabo; kandi (nimubikora) ntimuzigera mukiranuka.]]></translation>
<footnotes></footnotes>
</aya>
<aya number="21">
<translation><![CDATA[Uko ni na ko twaberetse (abantu b’icyo gihe) kugira ngo bamenye ko isezerano rya Allah (ryo kuzazura abapfuye) ari ukuri, kandi ko mu by’ukuri imperuka izabaho nta gushidikanya. (Wibuke) ubwo (abantu bo mu mujyi) bajyaga impaka ku byerekeye abo (bantu bo mu buvumo), bamwe bakavuga bati “Nimwubake inyubako (imbere y’ubwinjiriro bw’ubuvumo bwabo)”; Nyagasani wabo ni We uzi neza ibyabo. Naho abarushije abandi ijambo (muri bo) baravuga bati “Rwose aho bari bari tuzahagira urusengero.”]]></translation>
<footnotes></footnotes>
</aya>
<aya number="22">
<translation><![CDATA[(Bamwe mu bahawe igitabo) bazavuga bati “Bari batatu n’imbwa yabo ikaba iya kane; naho (abandi) bavuge bati “Bari batanu n’imbwa yabo ikaba iya gatandatu, (ibyo) ari ugukekeranya ku byo batazi”; (abandi na bo) bavuge bati “Bari barindwi n’imbwa yabo ikaba iya munani.” Vuga (yewe Muhamadi) uti “Nyagasani wanjye ni We uzi byimazeyo umubare wabo”; ntawe uzi umubare wabo (nyakuri) uretse bake. Bityo ntukajye impaka ku bijyanye (n’umubare wabo) keretse bya nyirarureshwa), kandi ntuzagire n’umwe (mu bahawe igitabo) ubaza inkuru yabo (kuko nta yo bazi).]]></translation>
<footnotes></footnotes>
</aya>
<aya number="23">
<translation><![CDATA[Kandi rwose ntuzagire icyo ari cyo cyose uvuga (wemeza) uti “Nzagikora ejo”,]]></translation>
<footnotes></footnotes>
</aya>
<aya number="24">
<translation><![CDATA[Keretse (wongeyeho ijambo rigira riti) ‘Allah nabishaka’. Kandi ujye usingiza Nyagasani wawe igihe wibagiwe (kuvuga uti “Allah nabishaka”), unavuge uti “Hari ubwo Nyagasani wanjye yanyobora inzira ziri hafi cyane (y’iyi nkuru y’abantu bo mu buvumo) zo kuyoboka.”]]></translation>
<footnotes></footnotes>
</aya>
<aya number="25">
<translation><![CDATA[Kandi bamaze mu buvumo bwabo imyaka magana atatu yiyongeraho (imyaka) icyenda.]]></translation>
<footnotes></footnotes>
</aya>
<aya number="26">
<translation><![CDATA[Vuga (yewe Muhamadi) uti “Allah ni We uzi neza igihe bamaze (mu buvumo).” Ni We uzi ibitagaragara byo mu birere n’ibyo mu isi. Mbega ukuntu abona neza bitangaje akanumva (buri kintu)! Nta mugenga wundi bafite utari We (Allah), kandi nta we bafatanyije mu guca iteka.]]></translation>
<footnotes></footnotes>
</aya>
<aya number="27">
<translation><![CDATA[Unasome ibyo wahishuriwe mu gitabo cya Nyagasani wawe (yewe Muhamadi). Ntawahindura amagambo ye, kandi nta handi wabona ubuhungiro hatari iwe.]]></translation>
<footnotes></footnotes>
</aya>
<aya number="28">
<translation><![CDATA[Ujye unihanganira kugumana na ba bandi (b’abakene) basenga Nyagasani wabo igitondo n’ikigoroba, bashaka kwishimirwa na We, ndetse ntukabirengagize (wita ku bikomerezwa)[1] ushaka guha agaciro imitako y’ubuzima bwo ku isi. Kandi ntukumvire uwo twarekeye umutima we mu burangare maze agakurikira irari rye, nuko ibye bikaba kurengera.]]></translation>
<footnotes><![CDATA[[1] Uyu murongo wahishuwe kubera ibikomerezwa by’abakurayishi, babwiye Intumwa y’Imana (Muhamadi) bati “Niba ushaka ko tukuyoboka, banza wirukane abo bakene bakuyobotse”]]></footnotes>
</aya>
<aya number="29">
<translation><![CDATA[Unavuge (yewe Muhamadi) uti “Uku ni ukuri guturutse kwa Nyagasani wanyu; bityo uzashaka azemere n’uzashaka azahakane.” Mu by’ukuri twateguriye abahakanyi umuriro, bazaba bagoswe n’ibirimi byawo. Kandi nibatabaza (basaba icyo kunywa), bazahabwa amazi yatuye nk’umushongi w’icyuma, uzabatwika uburanga. Kizaba ari ikinyobwa kibi n’ubuturo bubi!]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri ba bandi bemeye bakanakora ibikorwa byiza, rwose ntituzaburizamo ibihembo by’uwakoze ibikorwa bye neza.]]></translation>
<footnotes></footnotes>
</aya>
<aya number="31">
<translation><![CDATA[Abo ni bo bazagororerwa ijuru rihoraho, imigezi itemba munsi yabo. Bazanambikwa muri ryo imitako ya zahabu (ku maboko), banambare imyambaro y’icyatsi kibisi ikozwe mu ihariri yorohereye n’iremereye, begamye ku bitanda bitatse. Bizaba ari ibihembo byiza n’ubuturo bwiza!]]></translation>
<footnotes></footnotes>
</aya>
<aya number="32">
<translation><![CDATA[Unabahe urugero rw’abantu babiri (umwemera n’umuhakanyi); umwe muri bo (umuhakanyi) twamuhaye imirima ibiri y’imizabibu, tunayizengurutsa imitende, maze hagati yayo dushyiramo ibihingwa (bitandukanye).]]></translation>
<footnotes></footnotes>
</aya>
<aya number="33">
<translation><![CDATA[Iyo mirima yombi yeze neza ntiyarumba, tunashyira umugezi hagati yayo.]]></translation>
<footnotes></footnotes>
</aya>
<aya number="34">
<translation><![CDATA[Kandi (uwo muhakanyi) yari afite imitungo (myinshi), nuko abwira mugenzi we (w’umwemera) amuganiriza ati “Njye nkurusha umutungo nkanakurusha umuryango.”]]></translation>
<footnotes></footnotes>
</aya>
<aya number="35">
<translation><![CDATA[Nuko (uwo muhakanyi) yinjira mu murima we arihemukira (kubera kutemera no kwirata), agira ati “Sinkeka ko ibi bizigera bishira!”]]></translation>
<footnotes></footnotes>
</aya>
<aya number="36">
<translation><![CDATA[Kandi sinkeka ko imperuka izigera ibaho! Ndetse inabaye ngasubizwa kwa Nyagasani wanjye, rwose nzasangayo ibyiza biruta ibi.]]></translation>
<footnotes></footnotes>
</aya>
<aya number="37">
<translation><![CDATA[Mugenzi we (w’umwemera) amubwira amuganiriza ati “Ese urahakana uwakuremye mu gitaka (cyaremwemo umukurambere wawe Adam), hanyuma (akakurema) mu ntanga (z’ababyeyi), maze akagutunganya akakugira umuntu?”]]></translation>
<footnotes></footnotes>
</aya>
<aya number="38">
<translation><![CDATA[Ahubwo ku bwanjye (uwakoze ibyo) ni Allah, Nyagasani wanjye, kandi ntawe nzigera mbangikanya na Nyagasani wanjye.]]></translation>
<footnotes></footnotes>
</aya>
<aya number="39">
<translation><![CDATA[(Byari kuba byiza kuri wowe) iyo uza kwinjira mu murima wawe ugira uti “Ibi ni ibyo Allah yanshoboje! Nta cyo nakwishoborera ku bwanjye bitari ku bushobozi bwa Allah. N’ubwo ubona ndi munsi yawe mu mutungo n’abana”,]]></translation>
<footnotes></footnotes>
</aya>
<aya number="40">
<translation><![CDATA[Hari ubwo Nyagasani wanjye yampa ibiruta umurima wawe, (maze uwawe) akawuteza ikiza giturutse mu kirere, maze ugahinduka imbuga nsa, inyerera.]]></translation>
<footnotes></footnotes>
</aya>
<aya number="41">
<translation><![CDATA[Cyangwa amazi yawo (umurima) akarigita, ntuzashobore kuyagarura.]]></translation>
<footnotes></footnotes>
</aya>
<aya number="42">
<translation><![CDATA[Nuko umurima we uterwa n’ikiza (kirawararika), maze asigara yimyiza imoso (abitewe n’agahinda) kubera ibyo yawutanzeho, (abonye ibihingwa) byagwiriranye aravuga ati “Iyo nza kuba ntarabangikanyije Nyagasani wanjye n’uwo ari we wese!”]]></translation>
<footnotes></footnotes>
</aya>
<aya number="43">
<translation><![CDATA[Kandi ntiyigeze agira itsinda ry’abantu bamutabara (ngo bamurinde) ibihano bya Allah, ndetse na we ubwe ntiyashoboye kwitabara.]]></translation>
<footnotes></footnotes>
</aya>
<aya number="44">
<translation><![CDATA[Mu bihe nk’ibyo, ubutabazi nyabwo buba ari ubwa Allah, Imana y’ukuri. Ni We uhebuje mu gutanga ingororano, ndetse ni na We uhebuje mu gutanga iherezo ryiza.]]></translation>
<footnotes></footnotes>
</aya>
<aya number="45">
<translation><![CDATA[Bahe urugero rw’ubuzima bwo ku isi ko ari nk’amazi twamanuye mu kirere, akuhira ibimera byo ku isi (bigatohagira), ariko nyuma bikumagara, bigatumurwa n’umuyaga. Kandi Allah ni Ushobora byose.]]></translation>
<footnotes></footnotes>
</aya>
<aya number="46">
<translation><![CDATA[Umutungo n’urubyaro ni imitako y’ubuzima bwo ku isi (buzarangira). Naho ibikorwa byiza bihoraho ni byo bitanga ingororano n’amizero meza kwa Nyagasani wawe.]]></translation>
<footnotes></footnotes>
</aya>
<aya number="47">
<translation><![CDATA[Unabibutse umunsi tuzakuraho imisozi, ukabona isi ishashe hose hagaragara, maze tukabakoranya bose nta n’umwe dusize.]]></translation>
<footnotes></footnotes>
</aya>
<aya number="48">
<translation><![CDATA[Bazanahagarikwa imbere ya Nyagasani wawe bari ku mirongo (babwirwe bati) “Rwose muje mudusanga (mumeze) nk’uko twabaremye bwa mbere, nyamara mwaribwiraga ko tutazasohoza isezerano (ryo kubazura no kubabarurira).”]]></translation>
<footnotes></footnotes>
</aya>
<aya number="49">
<translation><![CDATA[Kandi buri wese azahabwa igitabo (cy’ibikorwa bye), maze ubone inkozi z’ibibi zitewe ubwoba n’ibigikubiyemo (bibi), nuko zivuge ziti “Mbega ukorama kwacu! Iki gitabo ni bwoko ki kidasiga (icyaha) gito n’ikinini kitakibaruye!” Bazanasanga ibyo bakoze byose birimo, kandi Nyagasani wawe ntawe ajya arenganya.]]></translation>
<footnotes></footnotes>
</aya>
<aya number="50">
<translation><![CDATA[Ibuka ubwo twabwiraga abamalayika tuti “Nimwubamire Adamu”, nuko bakubama uretse Ibilisi (Shitani) wari umwe mu majini wigometse ku itegeko rya Nyagasani we. Ese ni gute mumugira inshuti we n’abamukomokaho mundetse, kandi ari abanzi banyu? Uko ni uguhitamo nabi kw’inkozi z’ibibi!]]></translation>
<footnotes></footnotes>
</aya>
<aya number="51">
<translation><![CDATA[Ndema ibirere n’isi ntabwo (Ibilisi n’abamukomokaho) bari bahari, ndetse n’igihe nabaremaga (na bo ubwabo ntibari bahari). Kandi sinigeze nifashisha abayobya abandi.]]></translation>
<footnotes></footnotes>
</aya>
<aya number="52">
<translation><![CDATA[Kandi (wibuke) umunsi (Allah) azavuga ati “Ngaho nimuhamagare abo mwambangikanyaga na bo mwibwira ko dufatanyije (kugira ngo babakize ibihano).” Bazabahamagara ariko ntibazabitaba, ndetse hagati yabo tuzahashyira ikibaya (cyo mu muriro) tuzaborekeramo.]]></translation>
<footnotes></footnotes>
</aya>
<aya number="53">
<translation><![CDATA[Inkozi z’ibibi zizanabona umuriro zimenye neza ko zigiye kuwugwamo, kandi ntizizabona aho ziwuhungira.]]></translation>
<footnotes></footnotes>
</aya>
<aya number="54">
<translation><![CDATA[Kandi rwose twagaragarije umuntu ingero zitandukanye muri iyi Qur’an (kugira ngo azikuremo amasomo), ariko umuntu ni umunyempaka kurusha ibindi biremwa byose.]]></translation>
<footnotes></footnotes>
</aya>
<aya number="55">
<translation><![CDATA[Nta kindi cyabujije abantu kwemera no gusaba imbabazi Nyagasani wabo ubwo umuyoboro (Qur’an) wabageragaho, usibye (ubwibone bwabo no gusaba Intumwa) ko bagerwaho (n’ibihano) nk’ibyashyikiye abababanjirije, cyangwa bakagerwaho n’ibihano imbonankubone.]]></translation>
<footnotes></footnotes>
</aya>
<aya number="56">
<translation><![CDATA[Kandi nta kindi gituma twohereza Intumwa uretse kugira ngo zigeze inkuru nziza (ku bantu) ndetse zinababurire. Naho ba bandi bahakanye, bajya impaka z’ibinyoma kugira ngo baburizemo ukuri. Kandi amagambo yanjye ndetse n’ibyo (bihano) baburirwa babigize ibikinisho.]]></translation>
<footnotes></footnotes>
</aya>
<aya number="57">
<translation><![CDATA[Ni nde nkozi y’ibibi kurusha wa wundi wibukijwe amagambo ya Nyagasani we maze akayatera umugongo, akanibagirwa ibyo amaboko ye yakoze? Mu by’ukuri twashyize ibipfuko ku mitima yabo kugira ngo batayisobanukirwa (Qur’an), ndetse tunaziba amatwi yabo. N’ubwo wabahamagarira kuyoboka (inzira y’ukuri), ntibazigera bayoboka na rimwe.]]></translation>
<footnotes></footnotes>
</aya>
<aya number="58">
<translation><![CDATA[Kandi Nyagasani wawe ni Uhebuje mu kubabarira ibyaha, Nyirimpuhwe. Iyo aza kubahora ibyo bakora, rwose yari kubihutishiriza ibihano, ariko bafite igihe (cyabo ntarengwa) batazigera babonera ubuhungiro.]]></translation>
<footnotes></footnotes>
</aya>
<aya number="59">
<translation><![CDATA[Kandi n’iyi midugudu (y’abantu ba Loti na Hudu ndetse na Swalehe) twayoretse ubwo abayituye bakoraga ibibi. Kandi iyorekwa ryabo ryari ryarashyiriweho igihe ntarengwa.]]></translation>
<footnotes></footnotes>
</aya>
<aya number="60">
<translation><![CDATA[Unibuke (yewe Muhamadi) ubwo Musa yabwiraga umukozi we ati “Sinzigera mpagarika urugendo ntageze ku masangano y’inyanja ebyiri cyangwa nkagenda imyaka n’imyaniko” (kugeza mpuye n’uwo nshaka).]]></translation>
<footnotes></footnotes>
</aya>
<aya number="61">
<translation><![CDATA[Nuko bageze ku masangano yazo, bahibagirirwa ifi yabo maze (ya fi ihinduka nzima) yifatira inzira yo mu nyanja.]]></translation>
<footnotes></footnotes>
</aya>
<aya number="62">
<translation><![CDATA[Nuko ubwo bari bamaze kuharenga, (Musa) abwira umukozi we ati “Tuzanire ifunguro ryacu ryo ku manywa, rwose twahuye n’umunaniro muri uru rugendo rwacu.”]]></translation>
<footnotes></footnotes>
</aya>
<aya number="63">
<translation><![CDATA[(Umukozi we) aramubwira ati “Uribuka ubwo twaruhukiraga ku rutare? Mu by’ukuri ni ho nibagiriwe (kukubwira ibya) ya fi kandi nta wundi wabinyibagije utari Shitani. Yafashe inzira y’inyanja mu buryo butangaje cyane!”]]></translation>
<footnotes></footnotes>
</aya>
<aya number="64">
<translation><![CDATA[(Musa) aravuga ati “Aho (byabereye) ni ho twashakaga.” Nuko basubira inyuma bagana iyo baturutse (kuri rwa rutare).]]></translation>
<footnotes></footnotes>
</aya>
<aya number="65">
<translation><![CDATA[Nuko bahasanga umwe mu bagaragu bacu (Al Khidri) twahundagajeho impuhwe ziduturutseho, kandi twigishije ubumenyi budukomokaho.]]></translation>
<footnotes></footnotes>
</aya>
<aya number="66">
<translation><![CDATA[Musa aramubwira ati “Ese ngukurikire kugira ngo unyigishe bimwe mu byo wigishijwe bijyanye no kuyoboka?”]]></translation>
<footnotes></footnotes>
</aya>
<aya number="67">
<translation><![CDATA[(Al Khidri) aravuga ati “Mu by’ukuri ntuzigera ushobora kunyihanganira (kubera ibyo uzabona nkora)!]]></translation>
<footnotes></footnotes>
</aya>
<aya number="68">
<translation><![CDATA[Ubundi se ni gute wakwihanganira ibyo udafitiye ubumenyi bwimbitse!”]]></translation>
<footnotes></footnotes>
</aya>
<aya number="69">
<translation><![CDATA[(Musa) aravuga ati “Allah nabishaka uzasanga nihangana, kandi sinzigera nigomeka ku mabwiriza yawe.”]]></translation>
<footnotes></footnotes>
</aya>
<aya number="70">
<translation><![CDATA[(Al Khidri) aravuga ati “Niba rero uhisemo kunkurikira, ntugire icyo umbaza kugeza igihe nza kugira icyo nkikubwiraho.”]]></translation>
<footnotes></footnotes>
</aya>
<aya number="71">
<translation><![CDATA[Nuko bombi baragenda. Bamaze kurira ubwato, (Al Khidiri) arabutobora. (Musa) aramubaza ati “Ese ubwo ubutoboye kugira ngo ababurimo barohame? Rwose ukoze ikintu kibi cyane.”]]></translation>
<footnotes></footnotes>
</aya>
<aya number="72">
<translation><![CDATA[(Al Khidiri) aramusubiza ati “Sinakubwiye ko utazashobora kunyihanganira!”]]></translation>
<footnotes></footnotes>
</aya>
<aya number="73">
<translation><![CDATA[(Musa) aramubwira ati “Ntumpore ibyo nibagiwe, kandi ntunanize ngo ungore mu rugendo turimo.”]]></translation>
<footnotes></footnotes>
</aya>
<aya number="74">
<translation><![CDATA[Nuko bombi bakomeza urugendo kugeza ubwo bahuye n’umwana, maze (Al Khidiri) aramwica. (Musa) aramubwira ati “Wishe umuntu w’inzirakarengane utamuhoye ko hari uwo yishe! Rwose ukoze amahano!”]]></translation>
<footnotes></footnotes>
</aya>
<aya number="75">
<translation><![CDATA[(Al Khidiri) aramusubiza ati “Sinakubwiye ko utazashobora kunyihanganira!”]]></translation>
<footnotes></footnotes>
</aya>
<aya number="76">
<translation><![CDATA[(Musa) aramubwira ati “Ningira icyo nkubaza nyuma y’ibi, ntukomezanye nanjye, rwose uraba ufite impamvu igaragara.”]]></translation>
<footnotes></footnotes>
</aya>
<aya number="77">
<translation><![CDATA[Bombi baragenda bageze mu mudugudu bafunguza abawutuye ariko banga kubafungurira. Nuko bawusangamo urukuta rwenda guhirima (Al Khidri) ararwegura. (Musa) aravuga ati “Iyo ubishaka wari gusaba igihembo (cy’uyu murimo ukoze).”]]></translation>
<footnotes></footnotes>
</aya>
<aya number="78">
<translation><![CDATA[(Al Khidiri) aramubwira ati “Iki ni cyo gihe cyo gutandukana kwanjye nawe, (ariko) ngiye kugusobanurira ibyo utashoboye kwihanganira.”]]></translation>
<footnotes></footnotes>
</aya>
<aya number="79">
<translation><![CDATA[Bwa bwato (natoboye), bwari ubw’abakene bakora mu nyanja. Nashakaga kubutera ubusembwa kuko inyuma yabo hari umwami washimutaga buri bwato (budafite inenge).]]></translation>
<footnotes></footnotes>
</aya>
<aya number="80">
<translation><![CDATA[Naho wa mwana (nishe), ababyeyi be bari abemeramana, twatinye ko yazabatera kwigomeka no guhakana.]]></translation>
<footnotes></footnotes>
</aya>
<aya number="81">
<translation><![CDATA[Maze dushaka ko Nyagasani wabo yabashumbusha utunganye kumurusha kandi unamurusha kubagirira impuhwe.]]></translation>
<footnotes></footnotes>
</aya>
<aya number="82">
<translation><![CDATA[Naho rwa rukuta (neguye), rwari urw’abana b’imfubyi babiri b’abahungu muri wa mudugudu, kandi munsi yarwo hari harimo umutungo wabo, kandi ise yari umuntu mwiza. Nyagasani wawe yashatse ko babanza bagakura, maze bakazakuramo umutungo wabo, ku bw’impuhwe za Nyagasani wawe. Kandi (ibyo wabonye nkora) sinabikoze ku bwanjye (ahubwo byari ku itegeko rya Allah). Ngibyo ibisobanuro by’ibyo utashoboye kwihanganira.]]></translation>
<footnotes></footnotes>
</aya>
<aya number="83">
<translation><![CDATA[Baranakubaza (yewe Muhamadi) ku witwa Dhul Qar’nayini.[1] Vuga uti “Ndagira icyo mubabwiraho.”]]></translation>
<footnotes><![CDATA[[1] Dhul Qar’nayini: Ni izina ry’umuntu wavuzwe muri Qur’an, wari umwami w’umunyakuri akaba ari we wubatse urukuta rurinda abantu kugerwaho n’ibikorwa by’inkozi z’ibibi zitwa Yaajuja na Maajuja.]]></footnotes>
</aya>
<aya number="84">
<translation><![CDATA[Rwose twamuhaye ububasha ku isi, ndetse tunamuha uburyo bwo kugera ku byo ashaka.]]></translation>
<footnotes></footnotes>
</aya>
<aya number="85">
<translation><![CDATA[Nuko akurikira inzira.]]></translation>
<footnotes></footnotes>
</aya>
<aya number="86">
<translation><![CDATA[Kugeza ubwo yageze aho izuba rirengera, akabona rirengera mu mugezi w’amazi ashyushye n’isayo ryirabura, nuko ahasanga abantu. Turamubwira tuti “Yewe Dhul Qar’nayini! Nushaka ubahane (kubera ko batemera Imana) cyangwa ubagirire neza (ubigishe).”]]></translation>
<footnotes></footnotes>
</aya>
<aya number="87">
<translation><![CDATA[(Dhul Qar’nayini) aravuga ati “Uwakoze ibikorwa bibi (agahakana Nyagasani we) tuzamuhana (hano ku isi), hanyuma azasubizwe kwa Nyagasani we amuhanishe igihano gihambaye.”]]></translation>
<footnotes></footnotes>
</aya>
<aya number="88">
<translation><![CDATA[Naho uwemeye (Allah) akanakora ibikorwa byiza, uwo azagororerwa ibyiza (Ijuru), kandi tuzamworohereza (tumuha amategeko amworoheye).]]></translation>
<footnotes></footnotes>
</aya>
<aya number="89">
<translation><![CDATA[Nuko ahindura inzira,]]></translation>
<footnotes></footnotes>
</aya>
<aya number="90">
<translation><![CDATA[Kugeza ubwo yageze aho izuba rirasira, asanga rirasira ku bantu tutahaye ubwugamo.]]></translation>
<footnotes></footnotes>
</aya>
<aya number="91">
<translation><![CDATA[Ni uko byagenze. Kandi rwose twari tuzi neza ibye (Dhul Qar’nayni).]]></translation>
<footnotes></footnotes>
</aya>
<aya number="92">
<translation><![CDATA[Nuko akurikira indi nzira.]]></translation>
<footnotes></footnotes>
</aya>
<aya number="93">
<translation><![CDATA[Kugeza ubwo yageze hagati y’imisozi ibiri miremire, inyuma yayo ahasanga abantu batumvaga neza (ibyo babwirwa bitewe no kudasobanukirwa neza ururimi).]]></translation>
<footnotes></footnotes>
</aya>
<aya number="94">
<translation><![CDATA[Baravuga bati “Yewe Dhul Qar’nayini! Mu by’ukuri Yaajuja na Maajuja[1] bakora ubwononnyi ku isi. Ese tuguhe igihembo kugira ngo wubake urukuta hagati yacu na bo?”]]></translation>
<footnotes><![CDATA[[1] Yaajuja na Maajuja: Ni amazina ya bamwe mu bantu babayeho ku isi mu gihe cy’umwami Dhul Qar’nayini igaruka ryabo rikaba ari kimwe mu bimenyetso bikuru by’umunsi w’imperuka.]]></footnotes>
</aya>
<aya number="95">
<translation><![CDATA[Arabasubiza ati “Ibyo Nyagasani wanjye yanshoboje (ubutunzi n’ububasha) ni byo byiza (kurusha ibyo mwampa).” Ahubwo nimumfashe mukoresheje imbaraga nubake urukuta hagati yanyu na bo.]]></translation>
<footnotes></footnotes>
</aya>
<aya number="96">
<translation><![CDATA[“Nimunzanire ibice by’ibyuma (nuko abyubaka hagati ya ya misozi ibiri), bimaze kuringanira na yo, aravuga ati “Nimucanire (ibyo byuma)”! Bimaze gutukura aravuga ati “Nimunzanire umushongi w’umuringa nywusukeho.”]]></translation>
<footnotes></footnotes>
</aya>
<aya number="97">
<translation><![CDATA[Nuko (Yaajuja na Maajuja) ntibongera gushobora kururenga, habe no kongera kurupfumura.]]></translation>
<footnotes></footnotes>
</aya>
<aya number="98">
<translation><![CDATA[(Dhul Qar’nayini) aravuga ati “(Uru rukuta) ni impuhwe za Nyagasani wanjye (ku biremwa), ariko isezerano rya Nyagasani wanjye (imperuka) nirisohora, azaruhindura ubushwange. Kandi isezerano rya Nyagasani wanjye ni ukuri.”]]></translation>
<footnotes></footnotes>
</aya>
<aya number="99">
<translation><![CDATA[Nuko kuri uwo munsi (isezerano ryacu rizasohoreraho), tuzareka (Yaajuja na Maajuja) babyigane bamwe barwana n’abandi (banyuranamo ari uruvunganzoka), maze nihavuzwa impanda, tuzabakoranyirize hamwe bose.]]></translation>
<footnotes></footnotes>
</aya>
<aya number="100">
<translation><![CDATA[Kuri uwo munsi kandi umuriro wa Jahanamu tuzawugaragariza abahakanyi (bawubone) imbona nkubone,]]></translation>
<footnotes></footnotes>
</aya>
<aya number="101">
<translation><![CDATA[(Ba bahakanyi) amaso yabo yari ariho igikingirizo cyababuzaga kubona urwibutso rwanjye (Qur’an), kandi ntibashobore no kumva (iyo Qur’an).]]></translation>
<footnotes></footnotes>
</aya>
<aya number="102">
<translation><![CDATA[Ese abahakanye bibwira ko gufata abagaragu banjye bakabagira ibigirwamana bandetse (hari icyo bizabamarira)? Mu by’ukuri abahakanyi twabateganyirije umuriro wa Jahanamu ngo uzababere ubuturo.]]></translation>
<footnotes></footnotes>
</aya>
<aya number="103">
<translation><![CDATA[Vuga (yewe Muhamadi) uti “Ese tubabwire abanyagihombo kurusha abandi mu bikorwa (bakoze)?”]]></translation>
<footnotes></footnotes>
</aya>
<aya number="104">
<translation><![CDATA[Ni ba bandi ibikorwa byabo bakoze hano ku isi bizaba imfabusa (kubera kutemera Allah), nyamara bo baribwiraga ko barimo gukora ibyiza.]]></translation>
<footnotes></footnotes>
</aya>
<aya number="105">
<translation><![CDATA[Abo ni bo bahakanye ibimenyetso bya Nyagasani wabo no kuzahura na We (ku munsi w’imperuka). Bityo, ibikorwa byabo bizaba imfabusa, kandi ku munsi w’imperuka nta gaciro tuzabiha.]]></translation>
<footnotes></footnotes>
</aya>
<aya number="106">
<translation><![CDATA[Ku bw’ibyo, ingororano yabo izaba umuriro w’iteka (Jahanamu) kubera ko bahakanye ndetse ibimenyetso byanjye n’Intumwa zanjye bakabihindura ibikinisho.]]></translation>
<footnotes></footnotes>
</aya>
<aya number="107">
<translation><![CDATA[Mu by’ukuri ba bandi bemeye bakanakora ibikorwa byiza, bazagororerwa ubusitani bwa Firidawusi (Ijuru risumbye ayandi) ari na ho bazakirirwa.]]></translation>
<footnotes></footnotes>
</aya>
<aya number="108">
<translation><![CDATA[Bazaribamo ubuziraherezo, batifuza kurikurwamo.]]></translation>
<footnotes></footnotes>
</aya>
<aya number="109">
<translation><![CDATA[Vuga (yewe Muhamadi) uti “Iyo inyanja iza kuba wino (ngo yandike) amagambo ya Nyagasani wanjye, rwose iyo nyanja yari gukama mbere y’uko amagambo ya Nyagasani wanjye arangira, kabone n’ubwo twari kuzana izindi (nyanja) nka yo ngo ziyunganire.”]]></translation>
<footnotes></footnotes>
</aya>
<aya number="110">
<translation><![CDATA[Vuga (yewe Muhamadi) uti “Mu by’ukuri njye ndi umuntu nkamwe. Nahishuriwe ko Imana yanyu ari Imana imwe rukumbi (Allah). Bityo, uwiringiye kuzahura na Nyagasani we, ajye akora ibikorwa byiza, kandi ntazagire ikindi asenga akibangikanyije na Nyagasani we.”]]></translation>
<footnotes></footnotes>
</aya>
</sura>
<sura number="19">
<aya number="1">
<translation><![CDATA[Kaaf-Haa -Yaa -Ayin-Swaad.[1]]]></translation>
<footnotes><![CDATA[[1] -Kaaf-Haa-Yaa-Ayin-Swaad: Inyuguti nk’izi twazivuzeho mu ntangiriro z’amwe mu masura yabanje.]]></footnotes>
</aya>
<aya number="2">
<translation><![CDATA[(Iyi) ni inkuru ivuga iby’impuhwe za Nyagasani wawe yagiriye umugaragu we Zakariya.]]></translation>
<footnotes></footnotes>
</aya>
<aya number="3">
<translation><![CDATA[Ubwo yasabaga Nyagasani we mu ibanga, yiherereye,]]></translation>
<footnotes></footnotes>
</aya>
<aya number="4">
<translation><![CDATA[Agira ati “Nyagasani wanjye! Mu by’ukuri amagufa yanjye yaranegekaye (kubera gusaza), ndetse n’umutwe wanjye wuzuye imvi, kandi sinigeze ngusaba ngo unyime, Nyagasani wanjye!”]]></translation>
<footnotes></footnotes>
</aya>
<aya number="5">
<translation><![CDATA[Kandi mu by’ukuri ndatinya ko bene wacu (bazareka inzira yawe) nyuma yanjye, kandi umugore wanjye ari urubereri. Bityo, mpa umuzungura uguturutseho.]]></translation>
<footnotes></footnotes>
</aya>
<aya number="6">
<translation><![CDATA[Uzanzungura akanazungura umuryango wa Yakobo (si ubutunzi azazungura ahubwo ni ubutumwa). Nyagasani wanjye! Uzanamugire uwo wishimira.]]></translation>
<footnotes></footnotes>
</aya>
<aya number="7">
<translation><![CDATA[Yewe Zakariya! Mu by’ukuri tuguhaye inkuru nziza yo (kuzabyara) umwana w’umuhungu. Izina rye ni Yahaya kandi ntawe twigeze duha iryo zina mbere ye.]]></translation>
<footnotes></footnotes>
</aya>
<aya number="8">
<translation><![CDATA[(Zakariya) aravuga ati “Nyagasani wanjye! Ni gute nagira umwana w’umuhungu kandi umugore wanjye ari urubereri, ndetse nanjye ngeze mu zabukuru?”]]></translation>
<footnotes></footnotes>
</aya>
<aya number="9">
<translation><![CDATA[(Malayika) aramubwira ati “Uko ni ko bizagenda! Nyagasani wawe aravuze ati “Ibyo kuri njye biroroshye. Kandi rwose mbere nkurema nta cyo wari cyo!”]]></translation>
<footnotes></footnotes>
</aya>
<aya number="10">
<translation><![CDATA[(Zakariya) aravuga ati “Nyagasani wanjye! Mpa ikimenyetso.” (Allah) aravuga ati “Ikimenyetso cyawe ni uko utazabasha kuvugisha abantu amajoro atatu kandi umeze neza nta cyo ubaye.”]]></translation>
<footnotes></footnotes>
</aya>
<aya number="11">
<translation><![CDATA[Nuko (Zakariya) asohoka aho yasengeraga agana ku bantu be, maze ababwira abacira amarenga ko bagomba gusingiza (Allah) igitondo n’ikigoroba.]]></translation>
<footnotes></footnotes>
</aya>
<aya number="12">
<translation><![CDATA[(Umuhungu we yarabwiwe ati) “Yewe Yahaya! Akira iki gitabo (Tawurati) ugikomereho. Kandi twamuhaye ubushishozi akiri muto.”]]></translation>
<footnotes></footnotes>
</aya>
<aya number="13">
<translation><![CDATA[Ndetse twanamuhaye igikundiro ari impuhwe ziduturutseho, tunamweza ibyaha kandi yubahaga Allah.]]></translation>
<footnotes></footnotes>
</aya>
<aya number="14">
<translation><![CDATA[Ndetse yumviraga ababyeyi be kandi ntiyari intakoreka cyangwa ngo yigomeke (kuri Allah ndetse no ku babyeyi be).]]></translation>
<footnotes></footnotes>
</aya>
<aya number="15">
<translation><![CDATA[Amahoro nabe kuri we umunsi yavukiyeho, umunsi yapfiriyeho ndetse n’umunsi azazurirwaho.]]></translation>
<footnotes></footnotes>
</aya>
<aya number="16">
<translation><![CDATA[Babwire inkuru ya Mariyamu mu gitabo (cya Qur’an, yewe Muhamadi), ubwo yitaruraga umuryango we akajya ahagana iburasirazuba.]]></translation>
<footnotes></footnotes>
</aya>
<aya number="17">
<translation><![CDATA[Maze agashyira urusika hagati ye na bo, nuko tumwoherereza Roho wacu (Malayika Gaburiheli) amwiyereka mu ishusho ry’umugabo uteye neza.]]></translation>
<footnotes></footnotes>
</aya>
<aya number="18">
<translation><![CDATA[(Mariyamu) aravuga ati “Mu by’ukuri niragije Nyagasani Nyirimpuhwe ngo andinde ikibi cyaguturukaho, niba koko utinya Imana (ntunyegere).”]]></translation>
<footnotes></footnotes>
</aya>
<aya number="19">
<translation><![CDATA[(Malayika) aravuga ati “Mu by’ukuri ndi Intumwa ya Nyagasani wawe ije kuguha (inkuru) y’impano y’umuhungu wejejwe (ibyaha).”]]></translation>
<footnotes></footnotes>
</aya>
<aya number="20">
<translation><![CDATA[(Mariyamu) aravuga ati “Ni gute nagira umuhungu kandi nta mugabo nigeze, ndetse nkaba ntarigeze niyandarika?”]]></translation>
<footnotes></footnotes>
</aya>
<aya number="21">
<translation><![CDATA[(Malayika) aramubwira ati “Uko ni ko bizagenda! Nyagasani wawe aravuze ati “Ibyo kuri njye biroroshye. (Turashaka) kumugira ikimenyetso ku bantu (kigaragaza ubushobozi bwacu) n’impuhwe ziduturutseho, kandi iryo ni iteka ryamaze gucibwa.”]]></translation>
<footnotes></footnotes>
</aya>
<aya number="22">
<translation><![CDATA[Nuko (Mariyamu) aramutwita (Issa), maze amwitarurana kure (y’abantu).]]></translation>
<footnotes></footnotes>
</aya>
<aya number="23">
<translation><![CDATA[Nuko ibise bimujyana ku ruti rw’umutende, aravuga ati “Mbega ububabare! Iyo nza kuba narapfuye mbere y’ibi, nkanibagirana burundu.”]]></translation>
<footnotes></footnotes>
</aya>
<aya number="24">
<translation><![CDATA[Nuko yumva ijwi munsi ye rimuhamagara rigira riti “Ntugire agahinda! Rwose Nyagasani wawe yashyize isoko y’amazi munsi yawe.”]]></translation>
<footnotes></footnotes>
</aya>
<aya number="25">
<translation><![CDATA[Unanyeganyeze uruti rw’umutende, rurakumanurira itende nziza kandi zihishije.]]></translation>
<footnotes></footnotes>
</aya>
<aya number="26">
<translation><![CDATA[Maze urye unanywe kandi unishime (kubera umwana). Nugira umuntu ubona, uvuge uti “Mu by’ukuri njye niyemeje guceceka kubera Imana Nyirimpuhwe, bityo uyu munsi nta muntu nza kuvugisha.”]]></translation>
<footnotes></footnotes>
</aya>
<aya number="27">
<translation><![CDATA[Nuko (Mariyamu) agera muri bene wabo amuteruye (uruhinja rwe), maze (bamubonye) baravuga bati “Yewe Mariyamu! Rwose wakoze amahano!”]]></translation>
<footnotes></footnotes>
</aya>
<aya number="28">
<translation><![CDATA[“Yewe mushiki wa Haruna! So ntiyari umuntu mubi ndetse na nyoko ntiyiyandarikaga.”]]></translation>
<footnotes></footnotes>
</aya>
<aya number="29">
<translation><![CDATA[Maze aramwerekana (ngo bamwibarize). Baravuga bati “Ni gute twavugana n’uruhinja rukiri mu ngobyi?”]]></translation>
<footnotes></footnotes>
</aya>
<aya number="30">
<translation><![CDATA[[Issa (Yesu)] aravuga ati “Mu by’ukuri ndi umugaragu wa Allah. Yampaye igitabo anangira umuhanuzi.”]]></translation>
<footnotes></footnotes>
</aya>
<aya number="31">
<translation><![CDATA[Yanampundagajeho imigisha aho nzaba ndi hose, anantegeka gusali no gutanga amaturo igihe cyose nzaba ndiho.]]></translation>
<footnotes></footnotes>
</aya>
<aya number="32">
<translation><![CDATA[(Yanantegetse) kumvira mama, kandi ntiyangize umwibone cyangwa ngo angire umunyabyago.]]></translation>
<footnotes></footnotes>
</aya>
<aya number="33">
<translation><![CDATA[Amahoro nabe kuri njye umunsi navutseho, umunsi nzapfiraho ndetse n’umunsi nzazurirwaho.]]></translation>
<footnotes></footnotes>
</aya>
<aya number="34">
<translation><![CDATA[Uwo ni we Issa (Yesu) mwene Mariyamu. Ni imvugo y’ukuri (abenshi mu bantu) bashidikanyaho.]]></translation>
<footnotes></footnotes>
</aya>
<aya number="35">
<translation><![CDATA[Ntibikwiye ko Allah yagira umwana (nk’uko hari benshi bavuga ko amufite). Ubutagatifu ni ubwe. Iyo aciye iteka ry’ikintu, arakibwira ati “Ba, nuko kikaba!”]]></translation>
<footnotes></footnotes>
</aya>
<aya number="36">
<translation><![CDATA[[Issa (Yesu) yaravuze ati] “Kandi mu by’ukuri Allah ni Nyagasani wanjye akaba na Nyagasani wanyu; bityo nimumugaragire (wenyine). Iyo ni yo nzira igororotse.”]]></translation>
<footnotes></footnotes>
</aya>
<aya number="37">
<translation><![CDATA[(Nyuma yaho) amatsinda (yo mu bahawe ibitabo) ntiyavuze rumwe (ku bya Issa). Bityo, ibihano bikaze bizaba ku bahakanyi (igihe) bazahura n’umunsi uhambaye (imperuka).]]></translation>
<footnotes></footnotes>
</aya>
<aya number="38">
<translation><![CDATA[Mbega ukuntu (abahakanyi) ku munsi bazaza batugana, bazaba babona bakanumva neza! Ariko uyu munsi inkozi z’ibibi ziri mu buyobe bugaragara.]]></translation>
<footnotes></footnotes>
</aya>
<aya number="39">
<translation><![CDATA[Unababurire umunsi w’agahinda, ubwo iteka (ryo kwinjira mu ijuru cyangwa mu muriro) rizacibwa, mu gihe bo (ku isi) nta cyo bitayeho kandi batemera (Allah).]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri tuzazungura isi n’ibiyiriho kandi iwacu ni ho bose bazagarurwa.]]></translation>
<footnotes></footnotes>
</aya>
<aya number="41">
<translation><![CDATA[Unababwire inkuru ya Ibrahim (Aburahamu) mu gitabo (cya Qur’an, yewe Muhamadi). Mu by’ukuri yari umuhanuzi w’umunyakuri.]]></translation>
<footnotes></footnotes>
</aya>
<aya number="42">
<translation><![CDATA[(Ibuka) ubwo (Ibrahimu) yabwiraga se (Azara) ati “Dawe! Kuki ugaragira ibitumva, ntibibone ndetse bitanafite icyo byakumarira?”]]></translation>
<footnotes></footnotes>
</aya>
<aya number="43">
<translation><![CDATA[“Dawe! Mu by’ukuri njye nagezweho n’ubumenyi butigeze bugushyikira. Bityo, nkurikira nkuyobore inzira itunganye.”]]></translation>
<footnotes></footnotes>
</aya>
<aya number="44">
<translation><![CDATA[Dawe! Ntukagaragire Shitani kuko Shitani yigometse kuri (Allah) Nyirimpuhwe.]]></translation>
<footnotes></footnotes>
</aya>
<aya number="45">
<translation><![CDATA[Dawe! Mu by’ukuri ndatinya ko wazagerwaho n’ibihano biturutse kwa (Allah) Nyirimpuhwe (uramutse upfiriye mu buhakanyi), maze ukaba inshuti ya Shitani (mu muriro).]]></translation>
<footnotes></footnotes>
</aya>
<aya number="46">
<translation><![CDATA[(Azara) aravuga ati “Yewe Ibrahimu, ese wanze (kugaragira) imana zanjye? Nutareka (gutuka imana zanjye) nzakwicisha amabuye, ndetse ndanaguciye by’iteka.”]]></translation>
<footnotes></footnotes>
</aya>
<aya number="47">
<translation><![CDATA[(Ibrahimu) aravuga ati “Amahoro abe kuri wowe! Nzagusabira imbabazi kwa Nyagasani wanjye. Mu by’ukuri, ni Umunyempuhwe zihebuje kuri njye.”]]></translation>
<footnotes></footnotes>
</aya>
<aya number="48">
<translation><![CDATA[Kandi nitandukanyije namwe ndetse n’ibyo musenga bitari Allah. Nzajya nsaba Nyagasani wanjye, kandi nizera ko Nyagasani wanjye atazanyima nimusaba.]]></translation>
<footnotes></footnotes>
</aya>
<aya number="49">
<translation><![CDATA[Nuko amaze kwitandukanya na bo ndetse n’ibyo basengaga bitari Allah, tumuha Isihaq (Isaka) na Yaqubu (Yakobo) nk’impano, kandi buri wese twamugize umuhanuzi.]]></translation>
<footnotes></footnotes>
</aya>
<aya number="50">
<translation><![CDATA[Twanabahundagajeho impuhwe zacu, ndetse tunabaha kuvugwa neza (mu bantu).]]></translation>
<footnotes></footnotes>
</aya>
<aya number="51">
<translation><![CDATA[Unababwire inkuru ya Musa mu gitabo (cya Qur’an, yewe Muhamadi). Mu by’ukuri yari intoranywa, ndetse akaba Intumwa n’umuhanuzi.]]></translation>
<footnotes></footnotes>
</aya>
<aya number="52">
<translation><![CDATA[Twanamuhamagariye mu ruhande (rwe) rw’iburyo ku musozi wa Twuri (i Sinayi), turamwiyegereza kugira ngo tuvugane na we mu ibanga.]]></translation>
<footnotes></footnotes>
</aya>
<aya number="53">
<translation><![CDATA[Ku bw’impuhwe zacu, twamuhaye umuvandimwe we Haruna, (na we) wari umuhanuzi (ngo amufashe).]]></translation>
<footnotes></footnotes>
</aya>
<aya number="54">
<translation><![CDATA[Unababwire inkuru ya Isimayili (Ishimayeli) mu gitabo (cya Qur’an, yewe Muhamadi). Mu by’ukuri yubahirizaga isezerano kandi yari Intumwa ndetse akaba n’umuhanuzi.]]></translation>
<footnotes></footnotes>
</aya>
<aya number="55">
<translation><![CDATA[Yajyaga abwiriza abantu be gusali no gutanga amaturo, kandi yari yishimiwe na Nyagasani we.]]></translation>
<footnotes></footnotes>
</aya>
<aya number="56">
<translation><![CDATA[Unababwire inkuru ya Idrissa mu gitabo (cya Qur’an, yewe Muhamadi). Mu by’ukuri yari umunyakuri akaba n’umuhanuzi.]]></translation>
<footnotes></footnotes>
</aya>
<aya number="57">
<translation><![CDATA[Twanamuzamuye mu rwego rwo hejuru.]]></translation>
<footnotes></footnotes>
</aya>
<aya number="58">
<translation><![CDATA[Abo ni bamwe mu bahanuzi Allah yahundagajeho ingabire ze, bakomoka ku rubyaro rwa Adamu, no ku bo twatwaye (mu bwato) hamwe na Nuhu (Nowa), no ku rubyaro rwa Ibrahimu na Isiraheli (Yakobo), no ku bo twayoboye tukanabatoranya. Iyo basomerwaga amagambo ya (Allah) Nyirimpuhwe, bacaga bugufi bakubama (kubera Allah) kandi bakarira (ku bwo kumutinya).]]></translation>
<footnotes></footnotes>
</aya>
<aya number="59">
<translation><![CDATA[Nuko baje gukurikirwa n’abandi bantu baretse gusali, bakurikira ibyo bararikira. Abo bazahura n’ukorama guhambaye,]]></translation>
<footnotes></footnotes>
</aya>
<aya number="60">
<translation><![CDATA[Uretse abazicuza, bakemera Allah ndetse bakanakora ibikorwa byiza; abo bazinjira mu Ijuru kandi ntibazahuguzwa na gato.]]></translation>
<footnotes></footnotes>
</aya>
<aya number="61">
<translation><![CDATA[(Bazinjira) mu busitani buhoraho, (Allah) Nyirimpuhwe yasezeranyije abagaragu be (bemeye ibyo) batabonye. Mu by’ukuri isezerano rye rizasohora nta kabuza.]]></translation>
<footnotes></footnotes>
</aya>
<aya number="62">
<translation><![CDATA[(Mu ijuru) ntibazigera bumvamo amagambo adafite umumaro; uretse (kumva) indamutso y’amahoro (Salamu). Kandi bazaba bafitemo amafunguro mu gitondo na nimugoroba.]]></translation>
<footnotes></footnotes>
</aya>
<aya number="63">
<translation><![CDATA[Iryo ni ryo juru tuzaha abagaragu bacu bagandukira (Allah) ngo barizungure.]]></translation>
<footnotes></footnotes>
</aya>
<aya number="64">
<translation><![CDATA[Kandi (twe abamalayika) ntitujya tumanuka bitari ku itegeko rya Nyagasani wawe (yewe Muhamadi).[1] Ni We ugenga ibiri imbere yacu, ibiri inyuma yacu ndetse no hagati yabyo ubwabyo; kandi Nyagasani wawe ntajya yibagirwa.]]></translation>
<footnotes><![CDATA[[1] Intumwa Muhamadi yajyaga yifuza ko Malayika Jibril yajya amugeraho kenshi amuzaniye ubutumwa (Wah’yi), nuko Jibril amubwira aya magambo.]]></footnotes>
</aya>
<aya number="65">
<translation><![CDATA[Nyagasani w’ibirere n’isi n’ibiri hagati yabyo. Bityo, jya umugaragira (wenyine) kandi ujye uhozaho kumugaragira (kabone n’iyo byaba bikugoye). Ese hari uwo waba uzi witiranwa na we?]]></translation>
<footnotes></footnotes>
</aya>
<aya number="66">
<translation><![CDATA[Kandi umuntu (w’umuhakanyi) aravuga ati “Ese nindamuka mpfuye, nzazurwa mbe muzima?”]]></translation>
<footnotes></footnotes>
</aya>
<aya number="67">
<translation><![CDATA[Ese umuntu ntiyibuka ko mbere y’ibyo, ari twe twamuremye kandi nta cyo yari cyo?]]></translation>
<footnotes></footnotes>
</aya>
<aya number="68">
<translation><![CDATA[Ndahiye kuri Nyagasani wawe! Rwose tuzabakoranya (abahakana izuka) hamwe n’amashitani, hanyuma tubazane ku nkengero z’umuriro wa Jahanamu bapfukamye.]]></translation>
<footnotes></footnotes>
</aya>
<aya number="69">
<translation><![CDATA[Hanyuma rwose muri buri gatsiko tuzakuremo abarushije abandi kwigomeka kuri (Allah) Nyirimpuhwe (babe ari bo babanza guhanwa).]]></translation>
<footnotes></footnotes>
</aya>
<aya number="70">
<translation><![CDATA[Hanyuma mu by’ukuri ni twe tuzi neza abakwiye gutwikirwa mu muriro kurusha abandi.]]></translation>
<footnotes></footnotes>
</aya>
<aya number="71">
<translation><![CDATA[Nta n’umwe muri mwe utazayinyuraho (Siratwa);[1] iryo ni ihame ntakuka rya Nyagasani wawe.]]></translation>
<footnotes><![CDATA[[1] Siratwa: Nk’uko Gihamya zitandukanye muri Qur’an no mu nyigisho z’Intumwa y’Imana (Imana iyihe amahoro n’imigisha) zibigaragaza, ni ikiraro kizaba kiri hejuru y’umuriro wa Jahanamu cyerekeza mu ijuru, kizanyurwaho n’abemeye Imana gusa by’ukuri bagere mu ijuru. naho abemeramana b’abanyabyaha ntibazabasha kukirenga bazagwa mu muriro wa Jahanamu, nyuma y’igihe runaka Allah azashaka ko bawubamo azabakuremo. Naho abahakanyi n’ababangikanyamana bo ntibazanyura kuri icyo kiraro kuko bazaba baramaze gutabwa mu muriro.]]></footnotes>
</aya>
<aya number="72">
<translation><![CDATA[Hanyuma tuzarokore ba bandi batinye (Allah, bayinyureho), maze tureke inkozi z’ibibi (zigwe mu muriro) zipfukamye.]]></translation>
<footnotes></footnotes>
</aya>
<aya number="73">
<translation><![CDATA[N’iyo (abantu) basomewe amagambo yacu asobanutse, abahakanye babwira abemeye bati “Ese ni irihe tsinda muri aya yombi (abahakanye n’abemeye) rihagaze neza kurusha irindi rikaba rinarimo abantu beza?”]]></translation>
<footnotes></footnotes>
</aya>
<aya number="74">
<translation><![CDATA[None se ni ibisekuru bingahe twarimbuye mbere yabo (abahakanyi bo ku gihe cy’Intumwa Muhamadi), byabarushaga ubutunzi no kugaragara neza!]]></translation>
<footnotes></footnotes>
</aya>
<aya number="75">
<translation><![CDATA[Vuga (yewe Muhamadi) uti “Umuntu uri mu buyobe, (Allah) Nyirimpuhwe azamwongerera igihe (cyo gukomeza kuba muri ubwo buyobe) kugeza ubwo bazabona ibyo basezeranyijwe, byaba ibihano (ku isi) cyangwa imperuka. Ubwo ni bwo bazamenya ufite umwanya mubi (ubuturo bubi) cyane n’ufite ingabo z’inyantege nke.”]]></translation>
<footnotes></footnotes>
</aya>
<aya number="76">
<translation><![CDATA[Kandi Allah yongerera kuyoboka ba bandi bayobotse. Naho ibikorwa byiza bihoraho ni byo bitanga ingororano n’iherezo ryiza kwa Nyagasani wawe.]]></translation>
<footnotes></footnotes>
</aya>
<aya number="77">
<translation><![CDATA[Ese wabonye wa wundi wahakanye amagambo yacu, maze akavuga ati “Rwose (ku munsi w’imperuka) nzahabwa imitungo n’urubyaro?”]]></translation>
<footnotes></footnotes>
</aya>
<aya number="78">
<translation><![CDATA[Ese yaba yaramenye ibyihishe (akabona ko azahabwa imitungo n’urubyaro)? Cyangwa yagiranye isezerano na (Allah) Nyirimpuhwe (ry’uko azabihabwa)?]]></translation>
<footnotes></footnotes>
</aya>
<aya number="79">
<translation><![CDATA[Si ko bimeze! Ahubwo tuzandika ibyo avuga, maze tuzamwongerere ibihano.]]></translation>
<footnotes></footnotes>
</aya>
<aya number="80">
<translation><![CDATA[Kandi tuzamuzungura ibyo avuga (imitungo n’urubyaro), maze atugereho ari wenyine.]]></translation>
<footnotes></footnotes>
</aya>
<aya number="81">
<translation><![CDATA[Banishyiriyeho ibigirwamana (barabisenga) baretse Allah, kugira ngo bibarinde (ibihano bya Allah) kandi bibaheshe icyubahiro.]]></translation>
<footnotes></footnotes>
</aya>
<aya number="82">
<translation><![CDATA[Si ko bimeze! Ahubwo (ibyo bigirwamana) bizihakana uko kubisenga kwabo, maze bibabere abanzi (ku munsi w’imperuka).]]></translation>
<footnotes></footnotes>
</aya>
<aya number="83">
<translation><![CDATA[Ese ntubona ko twoherereje abahakanyi amashitani, kugira ngo abashishikarize kwigomeka?]]></translation>
<footnotes></footnotes>
</aya>
<aya number="84">
<translation><![CDATA[Bityo, ntugire ubwira (bwo gushaka ko bahanwa), kuko mu by’ukuri tubabarira iminsi ntarengwa.]]></translation>
<footnotes></footnotes>
</aya>
<aya number="85">
<translation><![CDATA[Umunsi tuzakoranya abagandukira (Allah), berekeza kwa (Allah) Nyirimpuhwe, bameze nk’abashyitsi b’imena,]]></translation>
<footnotes></footnotes>
</aya>
<aya number="86">
<translation><![CDATA[Tukanashorera inkozi z’ibibi tuziganisha mu muriro wa Jahanamu, zishwe n’inyota.]]></translation>
<footnotes></footnotes>
</aya>
<aya number="87">
<translation><![CDATA[Ntibazagira ubushobozi bwo kugira uwo bakorera ubuvugizi, uretse uzaba afite isezerano rya (Allah) Nyirimpuhwe (ryo gukora ubwo buvugizi).]]></translation>
<footnotes></footnotes>
</aya>
<aya number="88">
<translation><![CDATA[(Abahakanyi) baranavuze bati “(Allah) Nyirimpuhwe afite umwana!”]]></translation>
<footnotes></footnotes>
</aya>
<aya number="89">
<translation><![CDATA[Rwose ibyo muvuga ni amahano!]]></translation>
<footnotes></footnotes>
</aya>
<aya number="90">
<translation><![CDATA[Ibirere biba byenda gusandara, n’isi yenda gusatagurika, ndetse n’imisozi yenda kuriduka,]]></translation>
<footnotes></footnotes>
</aya>
<aya number="91">
<translation><![CDATA[Kubera ko bavuze ko (Allah) Nyirimpuhwe afite umwana,]]></translation>
<footnotes></footnotes>
</aya>
<aya number="92">
<translation><![CDATA[Kandi bidakwiye ko (Allah) Nyirimpuhwe yagira umwana.]]></translation>
<footnotes></footnotes>
</aya>
<aya number="93">
<translation><![CDATA[Nta na kimwe mu biri mu birere no ku isi kizagera imbere ya (Allah) Nyirimpuhwe kitari umugaragu (uciye bugufi).]]></translation>
<footnotes></footnotes>
</aya>
<aya number="94">
<translation><![CDATA[Mu by’ukuri (Allah) arabazi neza kandi yaranababaruye nyabyo.]]></translation>
<footnotes></footnotes>
</aya>
<aya number="95">
<translation><![CDATA[Kandi ku munsi w’izuka, buri wese azamugana ari wenyine (nta buvugizi, nta n’icyo yitwaje).]]></translation>
<footnotes></footnotes>
</aya>
<aya number="96">
<translation><![CDATA[Mu by’ukuri abemeye bakanakora ibyiza, (Allah) Nyirimpuhwe azabahundagazaho urukundo rwe, (anabahe gukundwa n’abagaragu be).]]></translation>
<footnotes></footnotes>
</aya>
<aya number="97">
<translation><![CDATA[Mu by’ukuri (Qur’an) twayoroheje gusobanuka mu rurimi rwawe (yewe Muhamadi) kugira ngo uyikoreshe ugeza inkuru nziza ku bagandukira (Allah), ndetse unayikoreshe uburira abantu (b’abahakanyi) bagira izima.]]></translation>
<footnotes></footnotes>
</aya>
<aya number="98">
<translation><![CDATA[None se ni ibisekuru bingahe twarimbuye mbere yabo! Ese hari n’umwe muri bo ukibona cyangwa ngo wumve akoma?]]></translation>
<footnotes></footnotes>
</aya>
</sura>
<sura number="20">
<aya number="1">
<translation><![CDATA[Twa Ha.[1]]]></translation>
<footnotes><![CDATA[[1] Twa Haa: Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[(Yewe Muhamadi) ntabwo twaguhishuriye Qur’an kugira ngo ikubere umuzigo.]]></translation>
<footnotes></footnotes>
</aya>
<aya number="3">
<translation><![CDATA[Ahubwo (twayihishuye kugira ngo ibe) urwibutso kuri ba bandi bagandukira Allah.]]></translation>
<footnotes></footnotes>
</aya>
<aya number="4">
<translation><![CDATA[(Iyo Qur’an) yahishuwe iturutse ku waremye isi n’ibirere bihanitse.]]></translation>
<footnotes></footnotes>
</aya>
<aya number="5">
<translation><![CDATA[(Allah) Nyirimpuhwe uganje hejuru ya Ar’shi.[1]]]></translation>
<footnotes><![CDATA[[1] Nkuko iyi nkuru yaje muri Surat Al Qaswasw]]></footnotes>
</aya>
<aya number="6">
<translation><![CDATA[Ibiri mu birere n’ibiri mu isi, n’ibiri hagati yabyo ndetse n’ibiri munsi y’ubutaka ni ibye.]]></translation>
<footnotes></footnotes>
</aya>
<aya number="7">
<translation><![CDATA[Kandi n’ubwo warangurura ijwi (cyangwa ukavuga bucece, byose ni kimwe kuko) mu by’ukuri (Allah) azi amabanga ndetse n’ibyihishe cyane (kurenza ayo mabanga).]]></translation>
<footnotes></footnotes>
</aya>
<aya number="8">
<translation><![CDATA[Allah! Nta yindi mana iriho ikwiye gusengwa by’ukuri uretse We. Afite amazina meza.]]></translation>
<footnotes></footnotes>
</aya>
<aya number="9">
<translation><![CDATA[Ese (yewe Muhamadi) waba waragezweho n’inkuru ya Musa?]]></translation>
<footnotes></footnotes>
</aya>
<aya number="10">
<translation><![CDATA[Ubwo yabonaga umuriro nuko akabwira ab’iwe ati “Mugume aha! Mu by’ukuri ndabutswe umuriro, hari ubwo nabazaniraho igishirira, cyangwa kuri uwo muriro nkahasanga uwatuyobora (inzira).”[1]]]></translation>
<footnotes><![CDATA[[1] Ubwo Musa yari amaze kurangiza igihe yasezeranye na Sebukwe cyo kumuragirira ihene, yagarutse mu Misiri ava i Madiyani, ari kumwe n’umugore we. Kubera ko yari amaze igihe gisaga imyaka icumi atahagera, yaje kuyobera mu butayu mu ijoro ry’umwijima n’ubukonje, ari bwo yarabukwaga umuriro.]]></footnotes>
</aya>
<aya number="11">
<translation><![CDATA[Nuko awugezeho, yumva ijwi rimuhamagara riti “Yewe Musa!”]]></translation>
<footnotes></footnotes>
</aya>
<aya number="12">
<translation><![CDATA[“Mu by’ukuri ndi Nyagasani wawe, bityo kwetura inkweto zawe kuko uri mu kibaya gitagatifu cya Tuwa”,[1]]]></translation>
<footnotes><![CDATA[[1] Twuwa: Ni ikibaya gitagatifu kiri mu majyepfo y’umusozi wa Sinayi.]]></footnotes>
</aya>
<aya number="13">
<translation><![CDATA[“Kandi nagutoranyije (ngo ube Intumwa). Bityo, tega amatwi ibyo uhishurirwa”,]]></translation>
<footnotes></footnotes>
</aya>
<aya number="14">
<translation><![CDATA[Mu by’ukuri ndi Allah! Nta yindi mana iriho ikwiye gusengwa itari Njye. Bityo, jya ungaragira kandi unahozeho iswala kugira ngo unyibuke.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri imperuka izaba. Nayihishe (ibiremwa byose) kugira ngo buri muntu azahemberwe umuhate we.]]></translation>
<footnotes></footnotes>
</aya>
<aya number="16">
<translation><![CDATA[Bityo, uramenye umuntu utayemera (imperuka) agakurikira ibyo umutima we ukunda, ntazakubuze kuyemera bitazakuviramo kurimbuka.]]></translation>
<footnotes></footnotes>
</aya>
<aya number="17">
<translation><![CDATA[(Allah aramubaza ati) “Ese icyo ni iki kiri mu kuboko kwawe kw’iburyo, yewe Musa?”]]></translation>
<footnotes></footnotes>
</aya>
<aya number="18">
<translation><![CDATA[(Musa) aravuga ati “Ni inkoni yanjye nishingikiriza, nkanayimanuza amababi y’ibiti ngaburira intama zanjye, kandi mfite n’ibindi nyikoresha.”]]></translation>
<footnotes></footnotes>
</aya>
<aya number="19">
<translation><![CDATA[(Allah) aravuga ati “Yinage hasi, yewe Musa!”]]></translation>
<footnotes></footnotes>
</aya>
<aya number="20">
<translation><![CDATA[Nuko ayinaga hasi, ihita ihinduka inzoka ikururuka.]]></translation>
<footnotes></footnotes>
</aya>
<aya number="21">
<translation><![CDATA[(Allah) aravuga ati “Yifate kandi ntutinye! Turongera tuyigire (inkoni) nk’uko yari imeze”,]]></translation>
<footnotes></footnotes>
</aya>
<aya number="22">
<translation><![CDATA[“Unashyire ukuboko kwawe mu kwaha, kuravamo kurabagirana bidatewe n’uburwayi; icyo kiraba ari ikindi gitangaza”,]]></translation>
<footnotes></footnotes>
</aya>
<aya number="23">
<translation><![CDATA[“(Ibyo) ni ukugira ngo tukwereke bimwe mu bitangaza byacu bihambaye”,]]></translation>
<footnotes></footnotes>
</aya>
<aya number="24">
<translation><![CDATA[(Allah aramubwira ati) “Jya kwa Farawo (umuhamagarire kwemera Allah). Mu by’ukuri akabije kwigomeka.”]]></translation>
<footnotes></footnotes>
</aya>
<aya number="25">
<translation><![CDATA[(Musa) aravuga ati “Nyagasani wanjye! Agura igituza cyanjye (kugira ngo mbashe gusohoza ubutumwa bwawe)”,]]></translation>
<footnotes></footnotes>
</aya>
<aya number="26">
<translation><![CDATA[Kandi unyorohereze inshingano zanjye (umpaye),]]></translation>
<footnotes></footnotes>
</aya>
<aya number="27">
<translation><![CDATA[Unagobotore ururimi rwanjye,]]></translation>
<footnotes></footnotes>
</aya>
<aya number="28">
<translation><![CDATA[Kugira ngo babashe gusobanukirwa amagambo yanjye,]]></translation>
<footnotes></footnotes>
</aya>
<aya number="29">
<translation><![CDATA[Kandi umpe umwunganizi ukomoka mu muryango wanjye,]]></translation>
<footnotes></footnotes>
</aya>
<aya number="30">
<translation><![CDATA[(Ari we) Haruna (Aroni), umuvandimwe wanjye,]]></translation>
<footnotes></footnotes>
</aya>
<aya number="31">
<translation><![CDATA[Munshyigikize mu kunyongerera imbaraga,]]></translation>
<footnotes></footnotes>
</aya>
<aya number="32">
<translation><![CDATA[Kandi umuhe gufatanya nanjye mu nshingano zanjye (zo gusohoza ubutumwa bwawe),]]></translation>
<footnotes></footnotes>
</aya>
<aya number="33">
<translation><![CDATA[Kugira ngo tubashe kugusingiza cyane,]]></translation>
<footnotes></footnotes>
</aya>
<aya number="34">
<translation><![CDATA[Tunakwambaze cyane,]]></translation>
<footnotes></footnotes>
</aya>
<aya number="35">
<translation><![CDATA[Mu by’ukuri wowe utubona bihebuje.”]]></translation>
<footnotes></footnotes>
</aya>
<aya number="36">
<translation><![CDATA[(Allah) aravuga ati “Rwose ubusabe bwawe bwakiriwe, yewe Musa!”]]></translation>
<footnotes></footnotes>
</aya>
<aya number="37">
<translation><![CDATA[Kandi rwose, twari twaranaguhundagajeho ingabire zacu indi nshuro,]]></translation>
<footnotes></footnotes>
</aya>
<aya number="38">
<translation><![CDATA[Ubwo twahishuriraga nyoko ibyo twamuhishuriye (tugira) tuti]]></translation>
<footnotes></footnotes>
</aya>
<aya number="39">
<translation><![CDATA[“Shyira (uwo mwana) mu isanduku maze uyinage mu mugezi, hanyuma umugezi uzayigeza ku nkombe, maze izatoragurwe n’umwanzi wanjye (Farawo) ari na we mwanzi we. Kandi naguhundagajeho urukundo rwanjye (yewe Musa), kugira ngo ukure nguhojejeho ijisho ryanjye (nkurinze).”]]></translation>
<footnotes></footnotes>
</aya>
<aya number="40">
<translation><![CDATA[(Wibuke) ubwo mushiki wawe yagendaga (agukurikiye maze akabwira abagutoraguye) ati “Ese mbarangire uwamurera?” Nuko tukugarura kwa nyoko kugira ngo yishime kandi ntakomeze kugira agahinda. Hanyuma uza kwica umuntu (w’umunyamisiri, utabigambiriye), tugukiza akababaro (igihe wicuzaga tukakubabarira, tukanagukiza imigambi y’abashakaga kukwica), nuko tukunyuza mu bigeragezo bikomeye. Nyuma waje guhungira mu bantu b’i Madiyani imyaka myinshi, nuko uza kugaruka (mu Misiri) nk’uko byagenwe, yewe Musa!]]></translation>
<footnotes></footnotes>
</aya>
<aya number="41">
<translation><![CDATA[Kandi narakwitoranyirije (ngo ube Intumwa yanjye).]]></translation>
<footnotes></footnotes>
</aya>
<aya number="42">
<translation><![CDATA[(Yewe Musa!) “Genda wowe n’umuvandimwe wawe (Haruna) mwitwaje ibitangaza byanjye, kandi ntimuzadohoke mu kunsingiza.”]]></translation>
<footnotes></footnotes>
</aya>
<aya number="43">
<translation><![CDATA[Nimujye kwa Farawo (mumuhamagarire kwemera Allah). Mu by’ukuri akabije kwigomeka.]]></translation>
<footnotes></footnotes>
</aya>
<aya number="44">
<translation><![CDATA[Mumubwire amagambo yoroheje, wenda ashobora kwibuka (akemera Allah) cyangwa agatinya (ibihano).]]></translation>
<footnotes></footnotes>
</aya>
<aya number="45">
<translation><![CDATA[(Musa na Haruna) baravuga bati “Nyagasani wacu! Mu by’ukuri turatinya ko yahita atugirira nabi cyangwa agakomeza kwigomeka.”]]></translation>
<footnotes></footnotes>
</aya>
<aya number="46">
<translation><![CDATA[(Allah) arababwira ati “Ntimutinye! Mu by’ukuri ndi kumwe namwe; ndumva nkanabona.”]]></translation>
<footnotes></footnotes>
</aya>
<aya number="47">
<translation><![CDATA[Mumugereho maze mumubwire muti “Mu by’ukuri turi Intumwa za Nyagasani wawe, (udutumye) ngo urekure bene Isiraheli tujyane kandi ntubatoteze, kuko rwose twaje twitwaje igitangaza giturutse kwa Nyagasani wawe! Kandi amahoro nabe ku wakurikiye umuyoboro (utunganye).”]]></translation>
<footnotes></footnotes>
</aya>
<aya number="48">
<translation><![CDATA[“Mu by’ukuri twahishuriwe ko ibihano bizaba ku wahinyuye akanatera umugongo (amategeko ya Allah).”]]></translation>
<footnotes></footnotes>
</aya>
<aya number="49">
<translation><![CDATA[(Farawo) aravuga ati “None se Nyagasani wanyu ni nde, yewe Musa?”]]></translation>
<footnotes></footnotes>
</aya>
<aya number="50">
<translation><![CDATA[(Musa) aravuga ati “Nyagasani wacu ni uwahaye buri kintu ishusho n’imiterere, maze akakiyobora.”]]></translation>
<footnotes></footnotes>
</aya>
<aya number="51">
<translation><![CDATA[(Farawo) aravuga ati “None se ababayeho mbere (bakaba barahakanye mbere yacu) bizabagendekera bite?”]]></translation>
<footnotes></footnotes>
</aya>
<aya number="52">
<translation><![CDATA[(Musa) aravuga ati “Ubumenyi bwabyo buri mu gitabo kwa Nyagasani wanjye. Nyagasani wanjye ntajya yibeshya cyangwa ngo yibagirwe.”]]></translation>
<footnotes></footnotes>
</aya>
<aya number="53">
<translation><![CDATA[Ni We wabagiriye isi nk’isaso, anabashyiriramo amayira menshi ndetse anabamanurira amazi mu kirere (imvura), nuko tuyameresha ibimera by’amoko atandukanye.]]></translation>
<footnotes></footnotes>
</aya>
<aya number="54">
<translation><![CDATA[Ngaho nimurye (muri ibyo bimera) munabiragiremo amatungo yanyu. Mu by’ukuri muri ibyo harimo ibimenyetso (bigaragaza ubushobozi bwa Allah) ku banyabwenge.]]></translation>
<footnotes></footnotes>
</aya>
<aya number="55">
<translation><![CDATA[Twabaremye tubakomoye mu gitaka, ni na cyo tubasubizamo (igihe mwapfuye), ndetse ni na cyo tuzongera kubavanamo ku yindi nshuro (igihe cyo kuzurwa).]]></translation>
<footnotes></footnotes>
</aya>
<aya number="56">
<translation><![CDATA[Mu by’ukuri (Farawo) twamweretse ibitangaza byacu byose, ariko yarabihinyuye yanga no kwemera.]]></translation>
<footnotes></footnotes>
</aya>
<aya number="57">
<translation><![CDATA[(Farawo) aravuga ati “Ese wazanywe no kutwirukana mu gihugu cyacu ukoresheje uburozi bwawe, yewe Musa?”]]></translation>
<footnotes></footnotes>
</aya>
<aya number="58">
<translation><![CDATA[“Rwose natwe tuzakuzanira uburozi bumeze nka bwo; bityo tanga igihe n’ahantu hakwiye ho kuzahurira na we, ku buryo ntawe uzabura muri twese.”]]></translation>
<footnotes></footnotes>
</aya>
<aya number="59">
<translation><![CDATA[(Musa) aravuga ati “Tuzahure ku munsi mukuru mwaserutse, kandi (icyo gihe) abantu bazakoranywe ari mu gitondo ku gasusuruko.”]]></translation>
<footnotes></footnotes>
</aya>
<aya number="60">
<translation><![CDATA[Nuko Farawo aragenda, maze acura imigambi ye mibisha, nyuma aragaruka (kuri wa munsi mukuru bumvikanye).]]></translation>
<footnotes></footnotes>
</aya>
<aya number="61">
<translation><![CDATA[Musa arababwira ati “Muramenye mutorama! Ntimuhimbire Allah ikinyoma atavaho akabarimbuza ibihano. Kandi rwose abahimbiye (Allah) ikinyoma bazorama!”]]></translation>
<footnotes></footnotes>
</aya>
<aya number="62">
<translation><![CDATA[Nuko (abarozi ba Farawo) bajya impaka hagati yabo, bongorerana ku cyo bagomba gukora.]]></translation>
<footnotes></footnotes>
</aya>
<aya number="63">
<translation><![CDATA[(Abarozi) baravuga bati “Aba bombi (Musa na Haruna) ni abarozi. Umugambi wabo ni uwo kubamenesha mu gihugu cyanyu bakoresheje uburozi bwabo, bakabakura ku myemerere yanyu ntangarugero.”]]></translation>
<footnotes></footnotes>
</aya>
<aya number="64">
<translation><![CDATA[(Barabwirana bati) “Ngaho nimwegeranye imigambi yanyu, maze muze ku murongo. Kandi arahiriwe uri butsinde uyu munsi.”]]></translation>
<footnotes></footnotes>
</aya>
<aya number="65">
<translation><![CDATA[Baravuga bati “Yewe Musa! Hitamo kubanza kunaga (inkoni yawe) cyangwa abe ari twe tubanza kunaga!”]]></translation>
<footnotes></footnotes>
</aya>
<aya number="66">
<translation><![CDATA[(Musa) aravuga ati “Ahubwo nimube ari mwe mubanza kunaga! (Bakimara kunaga) imigozi n’inkoni byabo bimugaragarira nk’ibiri kugenda (nk’inzoka) kubera uburozi bwabo.”]]></translation>
<footnotes></footnotes>
</aya>
<aya number="67">
<translation><![CDATA[Nuko Musa yiyumvamo ubwoba.]]></translation>
<footnotes></footnotes>
</aya>
<aya number="68">
<translation><![CDATA[Turavuga tuti “Witinya! Mu by’ukuri ni wowe uri butsinde.”]]></translation>
<footnotes></footnotes>
</aya>
<aya number="69">
<translation><![CDATA[“Ngaho naga hasi ikiri mu kuboko kwawe kw’iburyo (inkoni)! Kiraza kumiragura ibyo bakoze. Mu by’ukuri ibyo bakoze ni ubucakura bw’abarozi, kandi umurozi ntashobora gutsinda aho yaba ari hose.”]]></translation>
<footnotes></footnotes>
</aya>
<aya number="70">
<translation><![CDATA[(Nuko Musa anaga inkoni hasi maze ihinduka inzoka nini, imiragura ibyo bari bakoze) abarozi bitura hasi barubama, baravuga bati “Twemeye Nyagasani wa Haruna na Musa.”]]></translation>
<footnotes></footnotes>
</aya>
<aya number="71">
<translation><![CDATA[(Maze Farawo) aravuga ati “(Musa) mumwemeye mbere y’uko mbibahera uburenganzira? Mu by’ukuri ni we muyobozi wanyu mukuru wabigishije uburozi. Rwose ndabaca amaboko n’amaguru imbusane, maze mbabambe ku biti by’imitende, hanyuma muraza kumenya muri twembi; (njye Farawo n’Imana ya Musa) ushobora gutanga ibihano bikomeye kandi bihoraho.”]]></translation>
<footnotes></footnotes>
</aya>
<aya number="72">
<translation><![CDATA[(Abarozi) baravuga bati “Ntidushobora kuguhitamo turetse ibyo (Musa) yatugejejeho (by’ibitangaza) bigaragara, (cyangwa se ngo) tureke Uwaduhanze! Ngaho ca iteka uko ubishaka kuko mu by’ukuri iteka uca ni iry’ubu buzima bw’isi.”]]></translation>
<footnotes></footnotes>
</aya>
<aya number="73">
<translation><![CDATA[“Mu by’ukuri twemeye Nyagasani wacu kugira ngo atubabarire amakosa yacu n’uburozi waduhatiye gukora. Kandi Allah ni mwiza (kukurusha wowe Farawo) ndetse ahoraho.”]]></translation>
<footnotes></footnotes>
</aya>
<aya number="74">
<translation><![CDATA[Mu by’ukuri uzajya kwa Nyagasani we ari inkozi y’ibibi, azashyirwa mu muriro wa Jahanamu, kandi ntazigera awuboneramo urupfu n’ubuzima (bwiza).]]></translation>
<footnotes></footnotes>
</aya>
<aya number="75">
<translation><![CDATA[Ariko uzamusanga ari umwemeramana kandi yarakoze ibikorwa byiza, abo bazaba bari mu nzego zo hejuru,]]></translation>
<footnotes></footnotes>
</aya>
<aya number="76">
<translation><![CDATA[(Mu) busitani buhoraho, buzaba butembamo imigezi, bazabamo ubuziraherezo. Icyo ni cyo gihembo cy’abiyejeje (birinda gukora ibyo Allah yaziririje).]]></translation>
<footnotes></footnotes>
</aya>
<aya number="77">
<translation><![CDATA[Kandi rwose twahishuriye Musa (tugira) tuti “Jyana abagaragu banjye nijoro, unabacire inzira yumutse mu nyanja udatinya ko (Farawo) yakugeraho (ngo akugirire nabi), cyangwa ngo utinye (kurohama).”]]></translation>
<footnotes></footnotes>
</aya>
<aya number="78">
<translation><![CDATA[Nuko Farawo n’ingabo ze barabakurikira, maze (Farawo n’izo ngabo) barengerwa n’inyanja uko bakabaye!]]></translation>
<footnotes></footnotes>
</aya>
<aya number="79">
<translation><![CDATA[Kandi Farawo yayobeje abantu be (abaganisha mu buhakanyi), ndetse ntiyabayoboye (inzira y’ukuri).]]></translation>
<footnotes></footnotes>
</aya>
<aya number="80">
<translation><![CDATA[Yemwe bene Isiraheli! Rwose twabakijije umwanzi wanyu (Farawo), tunabasezeranya (kugera amahoro) iruhande rw’iburyo ku musozi (wa Sinayi), nuko tunabamanurira (amafunguro ya) Manu na Saluwa,[1]]]></translation>
<footnotes><![CDATA[[1] Reba uko twasobanuye aya magambo muri Surat al Baqarat, umurongo wa 57.]]></footnotes>
</aya>
<aya number="81">
<translation><![CDATA[(Tugira tuti) “Nimurye mu byiza twabafunguriye kandi ntimuzarengere, mutazavaho mugerwaho n’uburakari bwanjye, kuko rwose ugezweho n’uburakari bwanjye aba yoramye.”]]></translation>
<footnotes></footnotes>
</aya>
<aya number="82">
<translation><![CDATA[“Kandi mu by’ukuri mbabarira uwicujije, akemera, agakora ibikorwa byiza, hanyuma akayoboka (inzira igororotse).”]]></translation>
<footnotes></footnotes>
</aya>
<aya number="83">
<translation><![CDATA[(Allah abwira Musa ati) “Yewe Musa! Ni iki cyatumye wihuta ugasiga abantu bawe?”]]></translation>
<footnotes></footnotes>
</aya>
<aya number="84">
<translation><![CDATA[(Musa) aravuga ati “Bari inyuma yanjye barankurikiye; nihutiye kugusanga Nyagasani, kugira ngo wishime.”]]></translation>
<footnotes></footnotes>
</aya>
<aya number="85">
<translation><![CDATA[(Allah) aravuga ati “Mu by’ukuri abantu bawe twabahaye ikigeragezo nyuma y’uko ugiye, nuko Samiriyu arabayobya )abashishikariza kugaragira akamasa).”]]></translation>
<footnotes></footnotes>
</aya>
<aya number="86">
<translation><![CDATA[Nuko Musa agaruka mu bantu be arakaye kandi anababaye. Aravuga ati “Bantu banjye! Ese Nyagasani wanyu ntiyabahaye isezerano ryiza (ryo kubahishurira Tawurati)? Ese igihe cy’isezerano cyababanye kirekire (murarambirwa)? Cyangwa mwashatse ko uburakari bwa Nyagasani wanyu bubageraho, muca ukubiri n’isezerano ryanjye (muhitamo kugaragira akamasa muretse Allah)?”]]></translation>
<footnotes></footnotes>
</aya>
<aya number="87">
<translation><![CDATA[Baravuga bati “Ntitwaciye ukubiri n’isezerano ryawe ku bushake bwacu, ahubwo twikorejwe imitwaro y’imitako y’abantu (ba Farawo) nuko tuyijugunya (mu muriro) nk’uko Samiriyu yabigenje.”]]></translation>
<footnotes></footnotes>
</aya>
<aya number="88">
<translation><![CDATA[Nuko (muri ya mitako yajugunywe mu muriro, Samiriyu) ababumbiramo akamasa kameze nk’aho kabira, maze (bamwe muri bo) baravuga bati “Iyi ni yo mana yanyu, ikaba ari na yo mana ya Musa, uretse ko (Musa) yibagiwe (imana ye)!”]]></translation>
<footnotes></footnotes>
</aya>
<aya number="89">
<translation><![CDATA[Ese ntibabona ko (ako kamasa bagize imana) katagira imvugo (n’imwe) kabasubiza, ndetse ko nta n’ubushobozi gafite bwo kugira icyo kabatwara cyangwa ngo kagire icyiza kabamarira?]]></translation>
<footnotes></footnotes>
</aya>
<aya number="90">
<translation><![CDATA[Kandi rwose Haruna yari yarabibabwiye na mbere, ati “Yemwe bantu banjye! Mu by’ukuri mwaguye mu kigeragezo (cyo kugaragira akamasa), kandi mu by’ukuri Nyagasani wanyu ni (Allah) Nyirimpuhwe; bityo nimunkurikire kandi mwumvire itegeko ryanjye.”]]></translation>
<footnotes></footnotes>
</aya>
<aya number="91">
<translation><![CDATA[Baravuga bati “Ntituzigera tureka kugasenga (ako kamasa) kugeza igihe Musa azagarukira.”]]></translation>
<footnotes></footnotes>
</aya>
<aya number="92">
<translation><![CDATA[(Ubwo Musa yari agarutse) yaravuze ati “Yewe Haruna! Ubwo wabonaga bamaze kuyoba, ni iki cyakubujije,]]></translation>
<footnotes></footnotes>
</aya>
<aya number="93">
<translation><![CDATA[Kunkurikira (kugira ngo uze ubimbwire)? Ese wigometse ku itegeko ryanjye?]]></translation>
<footnotes></footnotes>
</aya>
<aya number="94">
<translation><![CDATA[(Haruna) aravuga ati “Mwana wa mama! Winkurura ubwanwa unanjegeza umutwe! Mu by’ukuri natinye ko uzavuga ko natandukanyije bene Isiraheli, nkaba ntaranubahirije imvugo yawe.”]]></translation>
<footnotes></footnotes>
</aya>
<aya number="95">
<translation><![CDATA[(Musa) aravuga ati “Wabitewe ni iki, yewe Samiriyu?”]]></translation>
<footnotes></footnotes>
</aya>
<aya number="96">
<translation><![CDATA[(Samiriyu) aravuga ati “Nabonye ibyo batabashije kubona, nuko mfata mu kiganza igitaka cy’aho (ifarasi ya Malayika Gaburiheli) yakandagiye nkinaga (mu muriro). Uko ni ko nibwiye.”]]></translation>
<footnotes></footnotes>
</aya>
<aya number="97">
<translation><![CDATA[Musa aravuga ati “Hoshi genda! Kandi igihano cyawe mu buzima, kizaba kubaho uvuga uti “Ntunkoreho (uzabaho uri igicibwa)! Kandi ufite n’isezerano (ryo guhanwa) utazagira aho uhungira. Ikindi kandi reba iki kigirwamana cyawe wahoraga usenga, turagitwika nta kabuza, maze tunyanyagize ivu ryacyo mu nyanja.”]]></translation>
<footnotes></footnotes>
</aya>
<aya number="98">
<translation><![CDATA[Rwose (mwa bantu mwe) Imana yanyu ni Allah wenyine. Nta yindi mana ikwiye gusengwa by’ukuri uretse We. Azi buri kintu cyose.]]></translation>
<footnotes></footnotes>
</aya>
<aya number="99">
<translation><![CDATA[Nguko uko tukubarira inkuru z’ibyabayeho mbere yawe (yewe Muhamadi). Kandi mu by’ukuri twaguhaye urwibutso ruduturutseho (Qur’an ntagatifu).]]></translation>
<footnotes></footnotes>
</aya>
<aya number="100">
<translation><![CDATA[Uzarutera umugongo (ntarwemere ndetse ntanakurikize ibirurimo), mu by’ukuri azikorera umutwaro (w’ibyaha) ku munsi w’imperuka,]]></translation>
<footnotes></footnotes>
</aya>
<aya number="101">
<translation><![CDATA[Bazabana na wo ubuziraherezo, kandi uzaba ari wo mutwaro mubi kuri bo ku munsi w’imperuka.]]></translation>
<footnotes></footnotes>
</aya>
<aya number="102">
<translation><![CDATA[Umunsi impanda izavuzwa, tuzakoranya inkozi z’ibibi kuri uwo munsi zisa n’ibara ry’ubururu (kubera ubwoba bukabije).]]></translation>
<footnotes></footnotes>
</aya>
<aya number="103">
<translation><![CDATA[Bazaba bongorerana hagati yabo bagira bati “Ku isi mwahamaze (iminsi) icumi gusa.”]]></translation>
<footnotes></footnotes>
</aya>
<aya number="104">
<translation><![CDATA[(Allah azavuga ati) “Tuzi neza ibyo bazavuga, ubwo ubarusha ubwenge muri bo azavuga ati “(Ku isi) mwahamaze igihe kitarenze umunsi umwe.”]]></translation>
<footnotes></footnotes>
</aya>
<aya number="105">
<translation><![CDATA[Baranakubaza ku byerekeye (iherezo ry’) imisozi (ku munsi w’imperuka). Vuga uti “Nyagasani wanjye azayiritura ihinduke ivumbi ritumuka.”]]></translation>
<footnotes></footnotes>
</aya>
<aya number="106">
<translation><![CDATA[Nuko (isi) ayisige ari ikibaya kiringaniye (kitagira ikimera),]]></translation>
<footnotes></footnotes>
</aya>
<aya number="107">
<translation><![CDATA[Utabonaho ikoni cyangwa ahegutse n’ahacuramye.]]></translation>
<footnotes></footnotes>
</aya>
<aya number="108">
<translation><![CDATA[Kuri uwo munsi (abantu bose) bazakurikira (ijwi ry’) umuhamagazi (uzaba abahamagarira kujya ku gihagararo cy’imperuka) ntawe unyuranyije na we. Ndetse amajwi (yose) azaca bugufi imbere ya (Allah) Nyirimpuhwe, kandi nta yandi majwi uzaba wumva uretse kongorerana.]]></translation>
<footnotes></footnotes>
</aya>
<aya number="109">
<translation><![CDATA[Kuri uwo munsi nta buvugizi buzagira akamaro usibye gusa uwo (Allah) Nyirimpuhwe azaha uburenganzira (bwo gukora ubuvugizi), kandi akanamwemerera kuvuga.]]></translation>
<footnotes></footnotes>
</aya>
<aya number="110">
<translation><![CDATA[(Allah) azi ibyababayeho (ku isi) n’ibizababaho (ku munsi w’imperuka), kandi bo ntibashobora kumumenya wese.]]></translation>
<footnotes></footnotes>
</aya>
<aya number="111">
<translation><![CDATA[Kandi uburanga bwose (ku munsi w’imperuka) buzaba bwaciye bugufi imbere ya (Allah), Uhoraho akanabeshaho ibiriho byose. Kandi inkozi z’ibibi zizaba ziri mu kaga.]]></translation>
<footnotes></footnotes>
</aya>
<aya number="112">
<translation><![CDATA[N’ukora ibyiza kandi ari umwemera, ntazigera atinya kurenganywa cyangwa kwamburwa (ibyiza yakoze).]]></translation>
<footnotes></footnotes>
</aya>
<aya number="113">
<translation><![CDATA[Uko ni ko twahishuye Qur’an mu rurimi rw’Icyarabu, tunayisobanuramo ibibaburira kugira ngo barusheho kugandukira (Allah) cyangwa bibahe kwibuka.]]></translation>
<footnotes></footnotes>
</aya>
<aya number="114">
<translation><![CDATA[Ku bw’ibyo, uri hejuru ya byose ni Allah, ubutungane ni ubwe, Umwami w’ukuri. Bityo (yewe Muhamadi) ntukagire ubwira (mu kwakira) Qur’an mbere y’uko kuyiguhishurira birangira. Ahubwo ujye uvuga uti “Nyagasani wanjye! Nyongerera ubumenyi.”]]></translation>
<footnotes></footnotes>
</aya>
<aya number="115">
<translation><![CDATA[Kandi rwose mbere twari twarahaye Adamu isezerano (ryo kutarya ku giti cyo mu ijuru), ariko yaribagiwe (akiryaho), ntitwigeze tumusangana ukutagamburuzwa.]]></translation>
<footnotes></footnotes>
</aya>
<aya number="116">
<translation><![CDATA[Unibuke ubwo twabwiraga abamalayika tuti “Mwubamire Adamu!” Nuko barubama, uretse Ibilisi (Shitani) wabyanze.]]></translation>
<footnotes></footnotes>
</aya>
<aya number="117">
<translation><![CDATA[Nuko turavuga tuti “Yewe Adamu! Mu by’ukuri uyu ni umwanzi wawe, wowe n’umugore wawe. Bityo, muramenye ntazabakure mu ijuru mutazavaho mukagorwa.”]]></translation>
<footnotes></footnotes>
</aya>
<aya number="118">
<translation><![CDATA[Mu by’ukuri nta nzara uzarigiriramo ndetse nta n’ubwo uzariburiramo icyo kwambara.]]></translation>
<footnotes></footnotes>
</aya>
<aya number="119">
<translation><![CDATA[Kandi nta nyota uzarigiriramo ndetse nta n’ubwo uzicwa n’izuba.]]></translation>
<footnotes></footnotes>
</aya>
<aya number="120">
<translation><![CDATA[Nuko Shitani imwoshya igira iti “Yewe Adamu! Ese nkurangire igiti waryaho ukazabaho iteka ndetse ukazanagira ubwami budashira?”]]></translation>
<footnotes></footnotes>
</aya>
<aya number="121">
<translation><![CDATA[Nuko bombi (Adamu na Hawa) bakiryaho maze ubwambure bwabo burabagaragarira, bityo batangira kubutwikiriza amababi (y’ibiti) byo mu busitani bwo mu Ijuru. Nuko Adamu aba acumuye kuri Nyagasani we, maze arayoba.]]></translation>
<footnotes></footnotes>
</aya>
<aya number="122">
<translation><![CDATA[Hanyuma Nyagasani we aramutoranya, yakira ukwicuza kwe aranamuyobora.]]></translation>
<footnotes></footnotes>
</aya>
<aya number="123">
<translation><![CDATA[(Allah) aravuga ati “Nimumanuke mwembi murivemo (mujye ku isi), bamwe muri mwe ari abanzi b’abandi (abantu bazaba abanzi ba Shitani, ndetse na we abe umwanzi wabo). Kandi umuyoboro wanjye nuramuka ubagezeho, uzakurikira uwo muyoboro wanjye ntazigera ayoba cyangwa ngo agorwe.”]]></translation>
<footnotes></footnotes>
</aya>
<aya number="124">
<translation><![CDATA[Ariko uzirengagiza urwibutso rwanjye, mu by’ukuri azagira ubuzima bw’inzitane ndetse no ku munsi w’imperuka tuzamuzura ari impumyi.”]]></translation>
<footnotes></footnotes>
</aya>
<aya number="125">
<translation><![CDATA[Azavuga ati “Nyagasani wanjye! Ni kuki unzuye ndi impumyi kandi (ku isi) narabonaga?”]]></translation>
<footnotes></footnotes>
</aya>
<aya number="126">
<translation><![CDATA[(Allah) azavuga ati “Uko ni ko bigomba kumera, (kuko) ibimenyetso byacu byakugezeho ukabyiyibagiza; none nawe uyu munsi uribagiranye.]]></translation>
<footnotes></footnotes>
</aya>
<aya number="127">
<translation><![CDATA[Uko ni na ko duhana uwarengereye ntiyemere ibimenyetso bya Nyagasani we. Kandi rwose ibihano byo ku munsi w’imperuka ni byo bikaze ndetse bizahoraho.]]></translation>
<footnotes></footnotes>
</aya>
<aya number="128">
<translation><![CDATA[Ese kuba twaroretse ibisekuru byinshi mbere yabo, bakaba banyura mu matongo yabo ntibibaha kuyoboka? Mu by’ukuri muri ibyo harimo inyigisho ku bantu bafite ubwenge.”]]></translation>
<footnotes></footnotes>
</aya>
<aya number="129">
<translation><![CDATA[Kandi iyo bitaza kuba ijambo ryaturutse kwa Nyagasani wawe ryabanje (ryo kudahaniraho) ndetse ntihanabeho igihe cyagenwe (cyo guhanwa), byari kuba ihame ko bacirwaho iteka (hano ku isi).]]></translation>
<footnotes></footnotes>
</aya>
<aya number="130">
<translation><![CDATA[Bityo, ujye wihanganira ibyo bavuga (yewe Muhamadi), unatagatifuze Nyagasani wawe umukuza mbere y’uko izuba rirasa na mbere y’uko rirenga, ndetse ujye unamutagatifuza umukuza mu bihe by’ijoro no mu mpera z’amanywa; kugira ngo uzagire ibyishimo (by’ingororano za Nyagasani).]]></translation>
<footnotes></footnotes>
</aya>
<aya number="131">
<translation><![CDATA[Kandi ntuzarambure amaso yawe urangamira ibyo twahaye amatsinda anyuranye muri bo (ababangikanyamana) kugira ngo bishimishe, (kuko) ari imitako y’ubuzima bw’isi (twabahaye) ngo tuyibageragereshe. Kandi ingororano Nyagasani wawe azatanga (mu ijuru) ni zo nziza ndetse zizahoraho.]]></translation>
<footnotes></footnotes>
</aya>
<aya number="132">
<translation><![CDATA[Kandi ujye ubwiriza abo mu rugo iwawe gusali ndetse unabihozeho. Ntitujya tugusaba amafunguro, kuko ari twe tuyaguha. Kandi iherezo ryiza ni iry’abagandukira (Allah).]]></translation>
<footnotes></footnotes>
</aya>
<aya number="133">
<translation><![CDATA[(Abahakanye) baravuga bati “Kuki (Muhamadi) atatuzanira igitangaza giturutse kwa Nyagasani we?” Ese ntibagezweho n’igitangaza (Qur’an) gishimangira ibyavuzwe mu bitabo byabanje?[1]]]></translation>
<footnotes><![CDATA[[1] Ibitabo byabanjirije Qur’an ni Suhufi yahishuriwe Intumwa Ibrahim, Zaburi yahishuriwe Intumwa Dawudi, Tawurati yahishuriwe Intumwa Musa, Injiili (Ivanjili) yahishuriwe Intumwa Issa (Yesu). Kubyemera bikaba ari inkingi ya kane mu nkingi zigize ukwemera kwa Isilamu.]]></footnotes>
</aya>
<aya number="134">
<translation><![CDATA[N’iyo tuza kubarimbuza ibihano mbere ye (Muhamadi), mu by’ukuri bari kuvuga bati “Nyagasani wacu! Iyo uza kutwoherereza Intumwa, twari gukurikira amagambo yawe mbere y’uko dusuzugurika ngo tunasebe.”]]></translation>
<footnotes></footnotes>
</aya>
<aya number="135">
<translation><![CDATA[Vuga (yewe Muhamadi) uti “Buri wese arategereje, bityo namwe nimutegereze, muzamenya abari mu nzira igororotse kandi bayobotse.”]]></translation>
<footnotes></footnotes>
</aya>
</sura>
<sura number="21">
<aya number="1">
<translation><![CDATA[Ibarura ry’abantu riregereje, mu gihe bo bari mu burangare, birengagije (amategeko ya Allah).]]></translation>
<footnotes></footnotes>
</aya>
<aya number="2">
<translation><![CDATA[Nta rwibutso rushya rubageraho ruturutse kwa Nyagasani wabo ngo barwumve batarukerensa,]]></translation>
<footnotes></footnotes>
</aya>
<aya number="3">
<translation><![CDATA[Imitima yabo ihugiye mu bibi. Naho inkozi z’ibibi zongorerana zigira ziti “Ese uyu (Muhamadi) hari ikindi ari cyo usibye kuba ari umuntu nkamwe? Ese muremera gukurikira uburozi kandi mububona”?]]></translation>
<footnotes></footnotes>
</aya>
<aya number="4">
<translation><![CDATA[(Muhamadi) aravuga ati “Nyagasani wanjye azi ibivugwa mu kirere no ku isi (byose), kandi ni Uwumva bihebuje, Umumenyi uhebuje.”]]></translation>
<footnotes></footnotes>
</aya>
<aya number="5">
<translation><![CDATA[Ahubwo baravuze bati “(Iyi Qur’an) ni inzozi z’uruvangitirane, (abandi bati) ahubwo yarayihimbye! (Abandi bati) ahubwo ni umusizi! Ngaho natuzanire igitangaza nk’uko (Intumwa) zo hambere zoherejwe (zibifite).”]]></translation>
<footnotes></footnotes>
</aya>
<aya number="6">
<translation><![CDATA[Nta mudugudu n’umwe mu yo tworetse mbere yabo wigeze wemera (ari uko ubonye ibitangaza); ese ni bo bakwemera?]]></translation>
<footnotes></footnotes>
</aya>
<aya number="7">
<translation><![CDATA[Kandi nta ntumwa twigeze twohereza mbere yawe (yewe Muhamadi) zitari abagabo, tuzihishuriye ubutumwa. Ngaho nimubaze abahawe ubumenyi (bw’ibitabo byo hambere) niba mutabizi.]]></translation>
<footnotes></footnotes>
</aya>
<aya number="8">
<translation><![CDATA[Kandi (Intumwa) ntitwazihaye imibiri idakenera ibyo kurya, ndetse ntizanabayeho ubuziraherezo.]]></translation>
<footnotes></footnotes>
</aya>
<aya number="9">
<translation><![CDATA[Hanyuma twazuzurije isezerano, nuko tuzirokorana n’abo twashatse (kurokora), maze tworeka abakabya (mu gukora ibyaha.)]]></translation>
<footnotes></footnotes>
</aya>
<aya number="10">
<translation><![CDATA[Rwose twabahishuriye igitabo (Qur’an) gikubiyemo urwibutso rwanyu. Ese nta bwenge mugira?]]></translation>
<footnotes></footnotes>
</aya>
<aya number="11">
<translation><![CDATA[Ni imidugudu ingahe yakoraga ibikorwa bibi twarimbuye, maze nyuma yayo tukazana abandi bantu!]]></translation>
<footnotes></footnotes>
</aya>
<aya number="12">
<translation><![CDATA[Nuko babonye ibihano byacu, bagerageza kwiruka babihunga.]]></translation>
<footnotes></footnotes>
</aya>
<aya number="13">
<translation><![CDATA[(Babwirwa bannyegwa bati) “Mwihunga! Ahubwo nimusubire mu buzima bw’umunezero no mu ngo zanyu, kugira ngo mubazwe.”]]></translation>
<footnotes></footnotes>
</aya>
<aya number="14">
<translation><![CDATA[Baravuga bati “Mbega ishyano tugushije! Mu by’ukuri twari inkozi z’ibibi.”]]></translation>
<footnotes></footnotes>
</aya>
<aya number="15">
<translation><![CDATA[Ayo ni yo yakomeje kuba amaganya yabo, kugeza ubwo tubagize nk’imyaka yarandaguwe, ikuma.]]></translation>
<footnotes></footnotes>
</aya>
<aya number="16">
<translation><![CDATA[Ntabwo twaremye ikirere n’isi n’ibiri hagati yabyo dukina.]]></translation>
<footnotes></footnotes>
</aya>
<aya number="17">
<translation><![CDATA[Iyo tuza kuba dushaka ibitunezeza (kugira umwana cyangwa umugore), twari kubyitoranyiriza iwacu (mu ijuru, tutarinze kubikenera kuri mwe) iyo koko tuza kuba turi ababikora.]]></translation>
<footnotes></footnotes>
</aya>
<aya number="18">
<translation><![CDATA[Ahubwo tugaragaza ukuri kugasenya ikinyoma, maze kikayoyoka. Kandi mufite akaga kubera ibyo mwitirira Allah (muvuga ko afite umugore n’umwana).]]></translation>
<footnotes></footnotes>
</aya>
<aya number="19">
<translation><![CDATA[Abari mu birere no ku isi ni abe. Kandi abari iwe (abamalayika) ntibagira ubwibone ngo bumve ko batamusenga ndetse ntibananirwa.]]></translation>
<footnotes></footnotes>
</aya>
<aya number="20">
<translation><![CDATA[Basingiza (Allah) ijoro n’amanywa ubutarambirwa.]]></translation>
<footnotes></footnotes>
</aya>
<aya number="21">
<translation><![CDATA[Ese (ababangikanyamana) bishyiriyeho ibigirwamana bishobora kuzura (abapfuye) bibakuye mu butaka?]]></translation>
<footnotes></footnotes>
</aya>
<aya number="22">
<translation><![CDATA[Iyo (mu kirere no ku isi) haza kuba hari izindi mana zitari Allah, byombi byari kuba mu kaduruvayo. Ubutungane ni ubwa Allah, Nyagasani Nyiri Ar’shi[1] ihambaye, nta ho ahuriye n’ibyo bamwitirira.]]></translation>
<footnotes><![CDATA[[1] Reba uko twasobanuye iri jambo muri Surat ul Araf, Aya ya 54.]]></footnotes>
</aya>
<aya number="23">
<translation><![CDATA[(Allah) ntabazwa ibyo akora, nyamara bo (ibiremwa) bazabazwa (ibyo bakora).]]></translation>
<footnotes></footnotes>
</aya>
<aya number="24">
<translation><![CDATA[Ese birakwiye ko (ababangikanyamana) bishyiriraho izindi mana zitari We? Vuga (yewe Muhamadi) uti “Ngaho nimuzane ikimenyetso cyanyu (gihamya ukuri kw’ibyo musenga). Iyi (Qur’an) ni urwibutso ku bari kumwe nanjye (abemeramana), ikaba n’urwibutso ku babayeho mbere yanjye (kuko ibitabo byayibanjirije na byo byahakanye ko Imana ibangikanywa). Ariko abenshi muri bo ntibazi ukuri, ku bw’ibyo ntacyo bitaho.”]]></translation>
<footnotes></footnotes>
</aya>
<aya number="25">
<translation><![CDATA[Kandi nta ntumwa twigeze twohereza mbere yawe (yewe Muhamadi) ngo tubure kuyihishurira ko nta yindi mana ibaho ikwiriye gusengwa mu kuri itari Njye (Allah). Bityo nimungaragire (njyenyine).]]></translation>
<footnotes></footnotes>
</aya>
<aya number="26">
<translation><![CDATA[Kandi (Ababangikanyamana) baravuze bati “(Allah) Nyirimpuhwe afite umwana. Ubutagatifu ni ubwe (ntibibaho ko yagira umwana)! Ahubwo (abo bamalayika bita abana be) ni abagaragu bubashywe.”]]></translation>
<footnotes></footnotes>
</aya>
<aya number="27">
<translation><![CDATA[Nta cyo bajya bavuga batagitegetswe (na Allah), kandi bubahiriza itegeko rye.]]></translation>
<footnotes></footnotes>
</aya>
<aya number="28">
<translation><![CDATA[(Abo bamalayika, Allah) azi ibiri imbere yabo n’inyuma yabo (ibyo bakoze n’ibyo bazakora), kandi ntibashobora kugira uwo bavuganira (Allah) atamwishimiye. Ndetse bahora bicishije bugufi kubera kumutinya.]]></translation>
<footnotes></footnotes>
</aya>
<aya number="29">
<translation><![CDATA[N’uwo ari we wese muri bo (abamalayika) wavuga ati “Mu by’ukuri njye ndi imana mu cyimbo cye (Allah)”; uwo twazamuhanisha umuriro wa Jahanamu. Kandi uko ni ko duhemba inkozi z’ibibi.]]></translation>
<footnotes></footnotes>
</aya>
<aya number="30">
<translation><![CDATA[Ese abahakanye ntibabonye ko ibirere n’isi byari bifatanye nyuma tukabitandukanya, kandi ko buri kinyabuzima cyose twakiremye mu mazi? Ese ubwo ntibemera?]]></translation>
<footnotes></footnotes>
</aya>
<aya number="31">
<translation><![CDATA[Nuko dushyira imisozi ishimangiye ku isi kugira ngo itabanyeganyeza, ndetse tunayishyiramo inzira kugira ngo bamenye aho banyura.]]></translation>
<footnotes></footnotes>
</aya>
<aya number="32">
<translation><![CDATA[N’ikirere twakigize igisenge kirinzwe, nyamara birengagiza ibitangaza byacyo (izuba, ukwezi, inyenyeri,...).]]></translation>
<footnotes></footnotes>
</aya>
<aya number="33">
<translation><![CDATA[Ni na We waremye ijoro, amanywa, izuba ndetse n’ukwezi; buri cyose kigenda mu nzira zacyo cyihuta.]]></translation>
<footnotes></footnotes>
</aya>
<aya number="34">
<translation><![CDATA[Kandi nta n’umwe mu babayeho mbere yawe (Muhamadi) twahaye kubaho ubudapfa. Ese niba wowe uzapfa, ni bo bazabaho ubuziraherezo?]]></translation>
<footnotes></footnotes>
</aya>
<aya number="35">
<translation><![CDATA[Buri wese azasogongera ku rupfu, kandi tuzabagerageresha ibibi n’ibyiza. Ndetse iwacu ni ho muzagarurwa.]]></translation>
<footnotes></footnotes>
</aya>
<aya number="36">
<translation><![CDATA[N’iyo abahakanye bakubonye (yewe Muhamadi), nta kindi bagukorera uretse kukunnyega (babwirana bati) “Ese uyu ni we uvuga (nabi) imana zanyu?” Nyamara iyo havuzwe (Allah) Nyirimpuhwe, barahakana.]]></translation>
<footnotes></footnotes>
</aya>
<aya number="37">
<translation><![CDATA[Umuntu yaremanywe kamere yo kugira ubwira. (Vuba aha) nzabereka ibimenyetso byanjye (ibihano), bityo mwinsaba kubyihutisha.]]></translation>
<footnotes></footnotes>
</aya>
<aya number="38">
<translation><![CDATA[(Abahakanyi) baravuga bati “Ese isezerano (ryo guhanwa) rizasohora ryari niba koko muri abanyakuri?”]]></translation>
<footnotes></footnotes>
</aya>
<aya number="39">
<translation><![CDATA[Iyo abahakanyi baza kumenya (uko bazaba bameze), igihe bazaba badashobora gukumira umuriro kugera mu buranga bwabo cyangwa mu migongo yabo, cyangwa ngo bamenye ko batazatabarwa (ntibari kuguma mu buhakanyi)!]]></translation>
<footnotes></footnotes>
</aya>
<aya number="40">
<translation><![CDATA[Ahubwo (imperuka) izabageraho ibatunguye, ibateshe umutwe, kandi ntibazashobora kuyikumira ndetse nta n’ubwo bazarindirizwa (kugira ngo bicuze).]]></translation>
<footnotes></footnotes>
</aya>
<aya number="41">
<translation><![CDATA[(Niba bakerensa ubutumwa bwawe, yewe Muhamadi, ntukagire agahinda) kuko mu by’ukuri n’Intumwa zabayeho mbere yawe zarakerenshejwe, maze abazisekaga bagerwaho n’ibihano by’ibyo basuzuguraga.]]></translation>
<footnotes></footnotes>
</aya>
<aya number="42">
<translation><![CDATA[Vuga (yewe Muhamadi) uti “Ni nde ushobora kubarinda ibihano bya (Allah) Nyirimpuhwe ijoro n’amanywa (aramutse ashaka kubahana)? Ariko (abahakanyi) birengagiza kwibuka Nyagasani wabo.”]]></translation>
<footnotes></footnotes>
</aya>
<aya number="43">
<translation><![CDATA[Ese baba bafite izindi mana zabarinda zitari twe? Mu by’ukuri na zo ubwazo ntizishobora kwitabara, ndetse nta n’uwazidukiza (turamutse dushatse kuzihana).]]></translation>
<footnotes></footnotes>
</aya>
<aya number="44">
<translation><![CDATA[Ahubwo abo (bahakanyi) n’abakurambere babo twabahaye umunezero kugeza ubwo babayeho igihe kirekire (barirara). Ese ntibabona ko mu by’ukuri tugenda tugabanya ubutaka (bwabo) mu mpande zabwo zose? Ese koko (abahakanyi b’i Maka) ni bo bazatsinda?]]></translation>
<footnotes></footnotes>
</aya>
<aya number="45">
<translation><![CDATA[Vuga (yewe Muhamadi) uti “Mu by’ukuri njye mbaburira nshingiye ku byo mbanahishuriwe (na Allah). Ariko ibipfamatwi iyo biburirwa ntibyumva.”]]></translation>
<footnotes></footnotes>
</aya>
<aya number="46">
<translation><![CDATA[Kandi iyo (abahakanyi) baza kugerwaho n’igihano gito giturutse kwa Nyagasani wawe, bari kuvuga bati “Mbega ibyago byacu! Mu by’ukuri twari inkozi z’ibibi!”]]></translation>
<footnotes></footnotes>
</aya>
<aya number="47">
<translation><![CDATA[Ndetse ku munsi w’imperuka tuzashyiraho iminzani y’ubutabera, ku buryo nta muntu n’umwe uzarenganywa, kabone n’iyo ibikorwa bye bizaba bifite uburemere bungana nk’ubw’akanyampeke gato cyane (Kharidali), tuzabizana. Kandi turihagije mu gukora ibarura.]]></translation>
<footnotes></footnotes>
</aya>
<aya number="48">
<translation><![CDATA[Kandi mu by’ukuri twahaye Musa na Haruna igitabo gitandukanya ukuri n’ikinyoma (Tawurati) kikaba urumuri n’urwibutso ku bagandukira (Allah),]]></translation>
<footnotes></footnotes>
</aya>
<aya number="49">
<translation><![CDATA[Ba bandi batinya Nyagasani wabo batamubona, kandi bagaterwa ubwoba n’umunsi w’imperuka.]]></translation>
<footnotes></footnotes>
</aya>
<aya number="50">
<translation><![CDATA[Kandi iyi (Qur’an) ni urwibutso rwuje imigisha twahishuye. None se ni gute (mwatinyuka) kuruhakana?]]></translation>
<footnotes></footnotes>
</aya>
<aya number="51">
<translation><![CDATA[Kandi rwose Ibrahimu twamuhaye kuyoboka mbere (ya Musa na Haruna), ndetse twari tumuzi neza (ko abikwiye).]]></translation>
<footnotes></footnotes>
</aya>
<aya number="52">
<translation><![CDATA[(Wibuke) ubwo yabwiraga se ndetse n’abantu be ati “Ibi ni bigirwamana ki muhora musenga?”]]></translation>
<footnotes></footnotes>
</aya>
<aya number="53">
<translation><![CDATA[Baravuga bati “Twasanze abakurambere bacu babisenga.”]]></translation>
<footnotes></footnotes>
</aya>
<aya number="54">
<translation><![CDATA[(Ibrahimu) aravuga ati “Mu by’ukuri mwe n’abakurambere banyu, muri mu buyobe bugaragara.”]]></translation>
<footnotes></footnotes>
</aya>
<aya number="55">
<translation><![CDATA[Baravuga bati “Ese utuzaniye ukuri cyangwa urikinira?”]]></translation>
<footnotes></footnotes>
</aya>
<aya number="56">
<translation><![CDATA[(Ibrahimu) aravuga ati “Ahubwo Nyagasani wanyu (mbahamagarira kugaragira) ni Nyagasani w’ibirere n’isi, ari na We wabihanze; kandi ibyo nanjye ndi umwe mu babihamya.”]]></translation>
<footnotes></footnotes>
</aya>
<aya number="57">
<translation><![CDATA[Kandi ndahiye ku izina rya Allah! Rwose ndaza kugirira nabi ibigirwamana byanyu nyuma y’uko mugenda.]]></translation>
<footnotes></footnotes>
</aya>
<aya number="58">
<translation><![CDATA[Nuko byose arabijanjagura asiga ikinini muri byo, kugira ngo nibagaruka, (bakibaze uwagiriye nabi imana zabo).]]></translation>
<footnotes></footnotes>
</aya>
<aya number="59">
<translation><![CDATA[(Bagarutse babona imana zabo zamenaguritse) baravuga bati “Ni nde wagize atya imana zacu? Mu by’ukuri ni umwe mu bagizi ba nabi.”]]></translation>
<footnotes></footnotes>
</aya>
<aya number="60">
<translation><![CDATA[Baravuga bati “Twumvise umusore uzivuga nabi witwa Ibrahimu.”]]></translation>
<footnotes></footnotes>
</aya>
<aya number="61">
<translation><![CDATA[Baravuga bati “Nimumuzane imbere y’abantu kugira ngo birebere (ibyo agiye gukorerwa).”]]></translation>
<footnotes></footnotes>
</aya>
<aya number="62">
<translation><![CDATA[(Bamuzanye) baravuga bati “Ese yewe Ibrahimu, koko ni wowe wagize utya imana zacu?”]]></translation>
<footnotes></footnotes>
</aya>
<aya number="63">
<translation><![CDATA[Aravuga ati “Ahubwo byakozwe n’iki (kigirwamana) kinini muri byo! Ngaho nimubibaze niba bishobora kuvuga!”]]></translation>
<footnotes></footnotes>
</aya>
<aya number="64">
<translation><![CDATA[Nuko barigaya ubwabo, maze barabwirana bati “Mu by’ukuri ni mwe nkozi z’ibibi.”]]></translation>
<footnotes></footnotes>
</aya>
<aya number="65">
<translation><![CDATA[Nuko bubika imitwe (ariko banga kuva ku izima nyuma yo kumenya ukuri, baravuga) bati “(Wowe Ibrahimu, ni gute udusaba kuzivugisha kandi) usanzwe uzi neza ko izi (mana zacu) zitavuga!”]]></translation>
<footnotes></footnotes>
</aya>
<aya number="66">
<translation><![CDATA[(Ibrahimu) aravuga ati “None se ni gute musenga ibitari Allah; bitagira icyo bibamarira cyangwa ngo bigire icyo bibatwara?”]]></translation>
<footnotes></footnotes>
</aya>
<aya number="67">
<translation><![CDATA[Ni igisebo kuri mwe no ku byo musenga bitari Allah. Ese nta bwenge mugira?]]></translation>
<footnotes></footnotes>
</aya>
<aya number="68">
<translation><![CDATA[Baravuga bati “Nimumutwike (Ibrahimu) maze murengere imana zanyu, niba mushobora kugira icyo mukora.”]]></translation>
<footnotes></footnotes>
</aya>
<aya number="69">
<translation><![CDATA[Nuko twe (Allah) turavuga tuti “Yewe muriro! Ba ubukonje n’amahoro kuri Ibrahimu.”]]></translation>
<footnotes></footnotes>
</aya>
<aya number="70">
<translation><![CDATA[Bashaka kumugirira nabi, (tuburizamo umugambi wabo mubisha) maze baba ari bo bahinduka abanyagihombo.]]></translation>
<footnotes></footnotes>
</aya>
<aya number="71">
<translation><![CDATA[Nuko tumurokorana na Lutwi (Loti) tubajyana mu gihugu (cya Shami)[1] twashyiriyemo ibiremwa byose imigisha.]]></translation>
<footnotes><![CDATA[[1] Shami: Ni akarere ko mu Burasirazuba bwo hagati, kari kagizwe n’ibihugu by’ubu bya Yorudaniya, Libani, Siriya na Palesitina.]]></footnotes>
</aya>
<aya number="72">
<translation><![CDATA[Maze (Ibrahimu) tumuha impano (yo kubyara) Isihaqa (Isaka) tunamwongereraho Yakubu (Yakobo, umwuzukuru we). Kandi bombi twabagize intungane.]]></translation>
<footnotes></footnotes>
</aya>
<aya number="73">
<translation><![CDATA[Twanabagize abayobozi bayobora ku bw’itegeko ryacu, tunabahishurira (ko bagomba) gukora ibyiza, guhozaho iswala no gutanga amaturo. Kandi ni twe (Allah, twenyine) basengaga.]]></translation>
<footnotes></footnotes>
</aya>
<aya number="74">
<translation><![CDATA[Na Lutwi (Loti) twamuhaye ubushishozi mu guca imanza tunamuha ubumenyi, ndetse turamurokora tumukura mu mudugudu (wa Sodoma) wakoraga ibibi. Mu by’ukuri (abari bawutuye) bari abantu babi bakaba n’ibyigomeke.]]></translation>
<footnotes></footnotes>
</aya>
<aya number="75">
<translation><![CDATA[Twanamushyize mu mpuhwe zacu. Mu by’ukuri yari mu ntungane.]]></translation>
<footnotes></footnotes>
</aya>
<aya number="76">
<translation><![CDATA[Kandi (wibuke yewe Muhamadi) ubwo Nuhu yatakambaga mbere. Twakiriye ubusabe bwe, tumurokorana n’abantu be mu makuba ahambaye.]]></translation>
<footnotes></footnotes>
</aya>
<aya number="77">
<translation><![CDATA[Twanamukijije abantu bahakanye ibimenyetso byacu. Mu by’ukuri bari abantu babi maze tubarohesha umwuzure bose uko bakabaye.]]></translation>
<footnotes></footnotes>
</aya>
<aya number="78">
<translation><![CDATA[Kandi (wibuke) Dawudi na Sulayimani igihe bacaga urubanza rw’umurima wari wonwe mu ijoro n’intama za bamwe mu bantu. Kandi twari abahamya b’uburyo barukijije.[1]]]></translation>
<footnotes><![CDATA[[1] Urubanza ruvugwa muri uyu murongo, ni igihe intama za bamwe mu bantu zonaga umurima w’abandi mu ijoro, nuko nyir’umurima akajya kurega kwa Dawudi na Sulayimani. Mu guca urwo rubanza, Dawudi yavuze ko nyir’umurima yatwara ayo matungo yamwoneye yose, naho Sulayimani we aruca avuga ko nyir’umurima yajyana ayo matungo yamwoneye akajya ayakama, akanayakuraho ifumbire n’ibindi, kugeza igihe nyir’amatungo azasubiza umurima uko wari umeze, hanyuma agasubirana amatungo ye. Uko Sulayimani yakijije urubanza ni byo Imana yishimiye.]]></footnotes>
</aya>
<aya number="79">
<translation><![CDATA[Nuko dushoboza Sulayimani kurusobanukirwa neza; kandi bombi (Dawudi na Sulayimani) twabahaye ubushishozi n’ubumenyi. Twategetse imisozi n’inyoni guca bugufi kugira ngo bijye bisingiza (Allah, bifatanyije) na Dawudi. Kandi ibyo ni twe twabikoze.]]></translation>
<footnotes></footnotes>
</aya>
<aya number="80">
<translation><![CDATA[Twanamwigishije kubacurira ingabo kugira ngo zibarinde mu ntambara zanyu. Ese mujya mushimira?]]></translation>
<footnotes></footnotes>
</aya>
<aya number="81">
<translation><![CDATA[Kandi twategetse umuyaga ufite imbaraga kumvira Sulayimani (ukajya umutwara) ku bw’itegeko rye, umujyana mu gihugu (cya Shami) twahundagajemo imigisha. Kandi ibintu byose twari tubizi.]]></translation>
<footnotes></footnotes>
</aya>
<aya number="82">
<translation><![CDATA[No mu majini (twategetse guca bugufi akumvira Sulayimani), hari ayajyaga yibira (mu nyanja, akamuzanira amabuye y’agaciro), akanamukorera n’indi mirimo itari iyo; kandi ni Twe twayagenzuraga.]]></translation>
<footnotes></footnotes>
</aya>
<aya number="83">
<translation><![CDATA[Kandi (wibuke, yewe Muhamadi) ubwo Ayubu (Yobu) yatakambiraga Nyagasani we, agira ati “Mu by’ukuri nagezweho n’ingorane (z’uburwayi) kandi ni Wowe Munyempuhwe usumba abandi.”]]></translation>
<footnotes></footnotes>
</aya>
<aya number="84">
<translation><![CDATA[Nuko twakira ugutakamba kwe, maze tumukiza uburwayi yari afite, tunamugarurira umuryango we (umugore n’abana ndetse n’umutungo yari yaratakaje), tumwongereraho n’ibindi nka byo. (Ibyo twabikoze) ari impuhwe ziduturutseho (bikaba) n’urwibutso ku bagaragira Allah.]]></translation>
<footnotes></footnotes>
</aya>
<aya number="85">
<translation><![CDATA[(Unibuke kandi) Isimayili na Idirisa (Enoki) na Dhulikifili, bose bari mu bihangana.]]></translation>
<footnotes></footnotes>
</aya>
<aya number="86">
<translation><![CDATA[Twanabahundagajeho impuhwe zacu. Mu by’ukuri bari bamwe mu bakora ibikorwa byiza.]]></translation>
<footnotes></footnotes>
</aya>
<aya number="87">
<translation><![CDATA[(Unibuke inkuru ya) Dhu Nun (Yunusu) ubwo yagendaga arakaye (kubera ko abantu be banze kumwumva), akeka ko tutamuhana (kubera kutihanganira abantu be, maze Allah amuhanisha kumirwa n’ifi). Nuko atakambira mu mwijima (wo mu nda y’ifi ndetse n’uwo mu nyanja) avuga ati “Nta yindi mana ibaho ikwiye gusengwa by’ukuri uretse wowe (Allah). Ubutagatifu ni ubwawe. Mu by’ukuri njye nari umwe mu nkozi z’ibibi.”]]></translation>
<footnotes></footnotes>
</aya>
<aya number="88">
<translation><![CDATA[Nuko twakira ugutakamba kwe maze tumukiza ingorane n’akababaro. Uko ni na ko turokora abemeramana.]]></translation>
<footnotes></footnotes>
</aya>
<aya number="89">
<translation><![CDATA[Kandi (unibuke) Zakariya, ubwo yatakambiraga Nyagasani we agira ati “Nyagasani wanjye! Ntundeke (ngo nkomeze kubaho) ndi njyenyine (nta rubyaro), kandi ari wowe muzungura mwiza.”]]></translation>
<footnotes></footnotes>
</aya>
<aya number="90">
<translation><![CDATA[Nuko twakira ugutakamba kwe tumuha impano (yo kubyara) Yahaya (Yohani), ndetse dukiza umugore we (tumuha kumubyarira umwana). Mu by’ukuri bajyaga bihutira gukora ibikorwa byiza, bakadusaba biringiye (impuhwe zacu), bagatinya (ibihano byacu) ndetse banatwibombarikagaho.]]></translation>
<footnotes></footnotes>
</aya>
<aya number="91">
<translation><![CDATA[Kandi (unibuke) wa wundi warinze ubusugi bwe (Mariyamu), maze tukamuhumekeramo (tubinyujije kuri) roho wacu [(Malayika Jibril), (nuko agasama inda ya Yesu)], maze we n’umuhungu we tukabagira igitangaza ku biremwa byose.]]></translation>
<footnotes></footnotes>
</aya>
<aya number="92">
<translation><![CDATA[Mu by’ukuri uyu muryango (Isilamu) wanyu ni umuryango umwe, nanjye nkaba Nyagasani wanyu; bityo mujye munsenga (njyenyine).]]></translation>
<footnotes></footnotes>
</aya>
<aya number="93">
<translation><![CDATA[Ariko (abantu) bacitsemo ibice mu idini ryabo,[1] nyamara bose bazagaruka iwacu.]]></translation>
<footnotes><![CDATA[[1] Idini ryabo rivugwa aha, ni ukugaragira Imana imwe rukumbi batayibangikanyije n’icyo ari cyo cyose; zikaba ari zo nyigisho z’idini rya Isilamu, ndetse bukaba ari na bwo butumwa Intumwa n’abahanuzi bose baje bigisha.]]></footnotes>
</aya>
<aya number="94">
<translation><![CDATA[Bityo, uzakora ibikorwa byiza akaba ari umwemeramana, ibikorwa bye ntibizaburizwamo. Kandi mu by’ukuri tubimwandikira (mu gitabo cy’ibikorwa bye).]]></translation>
<footnotes></footnotes>
</aya>
<aya number="95">
<translation><![CDATA[Kandi kirazira ko umudugudu twarimbuye wagaruka (ku isi mbere y’umunsi w’imperuka, kugira ngo abari bawutuye batunganye ibyo bateshutseho cyangwa ngo batwicuzeho).]]></translation>
<footnotes></footnotes>
</aya>
<aya number="96">
<translation><![CDATA[Kugeza ubwo Yaajuja na Maajuja bazafungurirwa (urukuta), maze bakamanuka ku misozi banyanyagira mu bibaya bihuta (bakora ubwononnyi).]]></translation>
<footnotes></footnotes>
</aya>
<aya number="97">
<translation><![CDATA[Icyo gihe isezerano ry’ukuri (imperuka) rizaba ryegereje, ubwo amaso y’abahakanye azaba akanuye ubudahumbya; (bazaba bavuga) bati “Mbega ibyago byacu! Mu by’ukuri ibi twabigizemo uburangare, ndetse twari n’inkozi z’ibibi!”]]></translation>
<footnotes></footnotes>
</aya>
<aya number="98">
<translation><![CDATA[Mu by’ukuri mwe (abahakanyi) hamwe n’ibyo mugaragira bitari Allah, muzaba ibicanwa by’umuriro wa Jahanamu; kandi mwese muzawinjiramo.]]></translation>
<footnotes></footnotes>
</aya>
<aya number="99">
<translation><![CDATA[Iyo ibigirwamana mwasengaga biza kuba Imana (y’ukuri), ntibyari kwinjira mu muriro, kandi bizawubamo ubuziraherezo.]]></translation>
<footnotes></footnotes>
</aya>
<aya number="100">
<translation><![CDATA[(Uwo muriro) bazawugiriramo imiborogo kandi ntibazaba bumva (kubera ibihano bihambaye).]]></translation>
<footnotes></footnotes>
</aya>
<aya number="101">
<translation><![CDATA[Mu by’ukuri ba bandi bagezweho n’ibyiza byacu mbere, abo bazaba bari kure y’umuriro.[1]]]></translation>
<footnotes><![CDATA[[1] Uyu murongo wahishuwe usubiza amagambo umwe mu babangikanyamana b’i Maka witwaga Ibun Zibaara yavuze agira ati “Niba amagambo Muhamadi avuga y’uko twe n’ibyo tugaragira tuzajya mu muriro, ubwo n’abamalayika bazawujyamo kuko na bo tubasenga, na Uzayiru awujyemo kuko Abayahudi bamusenga, ndetse na Yesu awujyemo kuko Abanaswara bamusenga.”]]></footnotes>
</aya>
<aya number="102">
<translation><![CDATA[Ntibazumva ukugurumana kwawo kandi bazaba babayeho mu buryo bifuza ubuziraherezo.]]></translation>
<footnotes></footnotes>
</aya>
<aya number="103">
<translation><![CDATA[(Abagezweho n’ibyiza byacu) ntibazaterwa ubwoba n’igikanganye cyane (ku munsi w’imperuka), kandi bazasanganirwa n’abamalayika (bababwira) bati “Uyu ni wo munsi wanyu mwasezeranyijwe.”]]></translation>
<footnotes></footnotes>
</aya>
<aya number="104">
<translation><![CDATA[(Wibuke) umunsi tuzazinga ikirere nk’uko impapuro z’ibitabo zizingwa. Nk’uko twatangiye irema rya mbere ni na ko tuzarisubiramo. Ni isezerano twiyemeje kandi mu by’ukuri tuzaryuzuza.]]></translation>
<footnotes></footnotes>
</aya>
<aya number="105">
<translation><![CDATA[Kandi rwose twanditse muri Zaburi nyuma y’uko twari twarabyanditse mu gitabo cyo mu ijuru [Lawuhul Mah’fudhi (urubaho rurinzwe)] ko iyi si izazungurwa n’abagaragu banjye bakora ibyiza.]]></translation>
<footnotes></footnotes>
</aya>
<aya number="106">
<translation><![CDATA[Mu by’ukuri muri iyi (Qur’an) harimo inyigisho zihagije ku bantu bagaragira (Allah).]]></translation>
<footnotes></footnotes>
</aya>
<aya number="107">
<translation><![CDATA[Kandi (yewe Muhamadi) nta yindi mpamvu yatumye tukohereza itari ukugira ngo ube impuhwe ku biremwa byose.]]></translation>
<footnotes></footnotes>
</aya>
<aya number="108">
<translation><![CDATA[Vuga uti “Mu by’ukuri nahishuriwe ko rwose Imana yanyu ari Imana imwe rukumbi (Allah). Ese mwemeye kwicisha bugufi (kuba Abayisilamu)?”]]></translation>
<footnotes></footnotes>
</aya>
<aya number="109">
<translation><![CDATA[Ariko (abahakanyi) nibaramuka bateye umugongo (bakanga kwemera Isilamu), uzavuge uti “Mwese nabagejejeho ibyo nahishuriwe mu buryo bungana (nta we nsize); kandi sinzi niba ibyo mwasezeranyijwe (ibihano) biri hafi cyangwa biri kure.”]]></translation>
<footnotes></footnotes>
</aya>
<aya number="110">
<translation><![CDATA[Mu by’ukuri we (Allah) azi ibyo muvuga mwerura, ndetse azi n’ibyo muhisha.]]></translation>
<footnotes></footnotes>
</aya>
<aya number="111">
<translation><![CDATA[Kandi sinzi niba (kubatinziriza ibihano) atari ikigeragezo kuri mwe n’umunezero w’akanya gato.]]></translation>
<footnotes></footnotes>
</aya>
<aya number="112">
<translation><![CDATA[(Intumwa Muhamadi) iravuga iti “Nyagasani wanjye! Dukiranure mu kuri! Kandi Nyagasani wacu ni Nyirimpuhwe, usabwa ubutabazi bwo kwikingaho ibyo muvuga.”]]></translation>
<footnotes></footnotes>
</aya>
</sura>
<sura number="22">
<aya number="1">
<translation><![CDATA[Yemwe bantu! Nimugandukire Nyagasani wanyu! Mu by’ukuri umutingito wo ku munsi w’imperuka ni ikintu gihambaye.]]></translation>
<footnotes></footnotes>
</aya>
<aya number="2">
<translation><![CDATA[Umunsi muzawubona, buri wese wonsa azibagirwa uwo yonsaga, ndetse na buri wese utwite azakuramo inda. Uzanabona abantu babaye abasinzi kandi atari bo (nta cyo banyoye), kubera ko ibihano bya Allah bizaba bikomeye.]]></translation>
<footnotes></footnotes>
</aya>
<aya number="3">
<translation><![CDATA[No mu bantu hari abajya impaka kuri Allah nta bumenyi babifitiye, bakanakurikira buri shitani ryigometse.]]></translation>
<footnotes></footnotes>
</aya>
<aya number="4">
<translation><![CDATA[(Iryo shitani) ryaciriweho iteka ko uzarigira inshuti rizamuyobya, rikazanamuganisha mu muriro ugurumana.]]></translation>
<footnotes></footnotes>
</aya>
<aya number="5">
<translation><![CDATA[Yemwe bantu! Niba mushidikanya ko izuka rizabaho (nimutekereze uko twabaremye): Mu by’ukuri twabaremye tubakomoye mu gitaka (umukurambere wanyu Adamu), hanyuma (mwe tubarema) mu ntanga, hanyuma (zihinduka) urusoro rw’amaraso, hanyuma (zihinduka) ikinyama kigaragaza ishusho n’ikitayigaragaza; kugira ngo tubagaragarize (ubushobozi bwacu). Tunarekera muri nyababyeyi uwo dushaka kugeza ku gihe cyagenwe, maze tukabasohora (muri nyababyeyi) muri impinja, (tukabakuza) kugira ngo muzagere mu gihe cyanyu cy’ubukure. No muri mwe, hari abapfa batarageza icyo gihe (cy’ubukure), ndetse no muri mwe hari n’abagera mu zabukuru bakamera nk’aho batigeze bagira icyo bamenya. Ndetse ubona ubutaka bwumagaye, maze twabumanuraho amazi (imvura) bukanyeganyega bukanabyimba, bukanameraho ibimera binyuranye bishimishije.]]></translation>
<footnotes></footnotes>
</aya>
<aya number="6">
<translation><![CDATA[Ibyo ni ibigaragaza ko Allah ari ukuri, kandi ko ari We uha ubuzima ibyapfuye, ndetse ko ari We ushobora byose.]]></translation>
<footnotes></footnotes>
</aya>
<aya number="7">
<translation><![CDATA[Kandi ko imperuka izaza nta gushidikanya, ndetse ko Allah azazura abari mu mva.]]></translation>
<footnotes></footnotes>
</aya>
<aya number="8">
<translation><![CDATA[No mu bantu hari ujya impaka ku byerekeye Allah nta bumenyi (abifitiye), nta muyoboro ndetse nta n’igitabo kimumurikira (afite),]]></translation>
<footnotes></footnotes>
</aya>
<aya number="9">
<translation><![CDATA[(Uwo muntu ujya impaka) anaga ijosi (agaragaza imyitwarire y’ubwibone) kugira ngo ayobye (abantu) inzira ya Allah; azagira ikimwaro ku isi, ndetse no ku munsi w’imperuka tuzamusogongeza ibihano by’umuriro utwika.]]></translation>
<footnotes></footnotes>
</aya>
<aya number="10">
<translation><![CDATA[(Azabwirwa ati) “Ibyo ni ukubera ibyakozwe n’amaboko yawe, kandi mu by’ukuri Allah ntarenganya abagaragu be.”]]></translation>
<footnotes></footnotes>
</aya>
<aya number="11">
<translation><![CDATA[Ndetse no mu bantu hari ugaragira Allah ashidikanya. Iyo icyiza kimugezeho aratuza, naho yagerwaho n’ikigeragezo agasubira mu buhakanyi (nyuma y’uko yari yarayobotse); ubwo akaba ahombye (ibyiza byo ku) isi n’imperuka. Icyo ni cyo gihombo kigaragara.]]></translation>
<footnotes></footnotes>
</aya>
<aya number="12">
<translation><![CDATA[Asenga ibitari Allah bitagira icyo bimutwara cyangwa ngo bigire icyo bimumarira. Uko ni ko kuyoba guhambaye (kutagira igaruriro).]]></translation>
<footnotes></footnotes>
</aya>
<aya number="13">
<translation><![CDATA[Asenga icyo inabi yacyo iri hafi kurusha ineza yacyo, kandi rwose (ibyo bihitiyemo kugaragira bitari Allah) ni byo barinzi babi ndetse bikaba n’inshuti mbi.]]></translation>
<footnotes></footnotes>
</aya>
<aya number="14">
<translation><![CDATA[Mu by’ukuri ba bandi bemeye bakanakora ibikorwa byiza, Allah azabinjiza mu busitani butembamo imigezi (Ijuru), kuko rwose Allah akora ibyo ashaka.]]></translation>
<footnotes></footnotes>
</aya>
<aya number="15">
<translation><![CDATA[Uwo ari we wese wibwira ko Allah atazatabara (Intumwa Muhamadi) kuri iyi si ndetse no ku munsi w’imperuka, namanike umugozi ku gisenge maze awushyire mu ijosi, narangiza awuce (yiyahure) maze arebe ko umugambi we (mubisha) ukuraho uburakari bwe.]]></translation>
<footnotes></footnotes>
</aya>
<aya number="16">
<translation><![CDATA[Uko ni na ko twahishuye imirongo isobanutse (igitabo cya Qur’an), kandi Allah ayobora uwo ashaka.]]></translation>
<footnotes></footnotes>
</aya>
<aya number="17">
<translation><![CDATA[Mu by’ukuri ba bandi bemeye (Allah n’Intumwa ye Muhamadi), Abayahudi (abemeye ubutumwa bwa Musa ku gihe cye), Abaswaabi’i (abagumye kuri kamere yabo batagize idini bayoboka), Abanaswara [abemeye ubutumwa bwa Issa (Yesu) ku gihe cye], Abamajusi (abasenga umuriro) ndetse n’abasenga ibindi bitari Allah; rwose Allah azabakiranura ku munsi w’imperuka. Mu by’ukuri Allah ni Umuhamya uhebuje wa buri kintu.]]></translation>
<footnotes></footnotes>
</aya>
<aya number="18">
<translation><![CDATA[Ese ntubona ko ibiri mu birere n’ibiri ku isi, izuba, ukwezi, inyenyeri, imisozi, ibiti, ibiremwa byose bigenda ku isi ndetse na benshi mu bantu byubamira Allah? Ariko abenshi (mu bantu batamwubamira) bakwiye ibihano. Kandi uwo Allah yasuzuguje ntawamwubahisha, kuko mu by’ukuri Allah akora ibyo ashaka.]]></translation>
<footnotes></footnotes>
</aya>
<aya number="19">
<translation><![CDATA[Aya matsinda abiri (abemeramana n’abahakanyi) ntiyavuze rumwe kuri Nyagasani wayo; bityo ba bandi bahakanye bazadoderwa imyambaro ikozwe mu muriro, maze basukwe amazi yatuye mu mitwe.]]></translation>
<footnotes></footnotes>
</aya>
<aya number="20">
<translation><![CDATA[(Ayo mazi yatuye) azayengesha ibyo mu nda zabo ndetse n’impu zabo.]]></translation>
<footnotes></footnotes>
</aya>
<aya number="21">
<translation><![CDATA[Kandi bazahondeshwa inyundo z’ibyuma.]]></translation>
<footnotes></footnotes>
</aya>
<aya number="22">
<translation><![CDATA[Buri uko bazajya bashaka kuwuvamo kubera ububabare, bazajya bawusubizwamo; maze (babwirwe bati) “Ngaho nimusogongere ibihano bitwika.”]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri ba bandi bemeye bakanakora ibikorwa byiza, Allah azabinjiza mu busitani butembamo imigezi (Ijuru). Bazambikirwamo ibikomo bya zahabu n’amasaro arabagirana, ndetse n’imyambaro yabo izaba ari ihariri.]]></translation>
<footnotes></footnotes>
</aya>
<aya number="24">
<translation><![CDATA[Kandi (ku isi) bayobowe ku mvugo nziza (yo guhamya ko nta yindi mana ikwiye gusengwa by’ukuri uretse Allah), kandi bayoborwa inzira (Isilamu) y’Ukwiye ikuzo n’ishimwe (Allah).]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri ba bandi bahakanye bakanakumira (abantu kuyoboka) inzira ya Allah no kugana ku Musigiti Mutagatifu[1] twashyiriyeho abantu bose mu buryo bureshya; baba abawuturiye cyangwa abawugenderera (tuzabahanisha ibihano bihambaye). N’uzashaka kuwukoreramo ikibi icyo ari cyo cyose, tuzamusogongeza ku bihano bibabaza.]]></translation>
<footnotes><![CDATA[[1] Uyu murongo ugaragaza ko habayeho igihe abahakanyi b’i Maka babuza Intumwa Muhamadi n’abasangirangendo bayo kugera ku Musigiti Mutagatifu, hari mu mwaka wa 6 w’iyimuka ry’Intumwa Muhamadi.]]></footnotes>
</aya>
<aya number="26">
<translation><![CDATA[Kandi (wibuke) ubwo twerekaga Ibrahimu aho yubaka inzu ntagatifu (Al Kaabat, tumubwira tuti) “Ntuzambangikanye n’icyo ari cyo cyose, unasukurire inzu yanjye abayizenguruka (bakora umutambagiro mutagatifu), abayihagararamo, abunama n’abubama (basali).”]]></translation>
<footnotes></footnotes>
</aya>
<aya number="27">
<translation><![CDATA[Unahamagarire abantu gukora umutambagiro mutagatifu (Hija). Bazakugana bagenda n’amaguru, abandi bari ku ngamiya (ndetse n’ibindi byose bigenderwaho), baturutse imihanda yose.]]></translation>
<footnotes></footnotes>
</aya>
<aya number="28">
<translation><![CDATA[(Ibyo) ni ukugira ngo babone ibibafitiye akamaro (ibihembo byo gukora Hija), ndetse banasingize izina rya Allah mu minsi izwi[1] kubera amafunguro akomoka ku matungo yabahaye. Bityo nimurye kuri ayo mafunguro munayagaburireho abatindi nyakujya.]]></translation>
<footnotes><![CDATA[[1] Iminsi itatu izwi yavuzwe muri uyu murongo, ni iminsi ikurikira Ilayidi y’ibitambo, ari yo tariki ya 11,12 na 13 z’ukwezi kwa cumi n’abiri kwa Kisilamu (Dhul Hija).]]></footnotes>
</aya>
<aya number="29">
<translation><![CDATA[Hanyuma (abakora umutambagiro) bazirure ibyo bari baziririjwe (mu mutambagiro: kogosha, guca inzara,…), buzuze ibikorwa bisigaye, banasohoze ibyo bahize, maze bazenguruke ingoro yo hambere (Al Kaabat).]]></translation>
<footnotes></footnotes>
</aya>
<aya number="30">
<translation><![CDATA[Ibyo (mwategetswe bigomba kubahirizwa) kandi uzubaha ibyo Allah yagize bitagatifu, bizaba ari byiza kuri we imbere ya Nyagasani we. Mwanaziruriwe (kurya) amatungo, usibye ayo mwagaragarijwe (ko yaziririjwe). Bityo, nimwirinde (kugaragira) ibigirwamana (kuko ari) umwanda, munirinde amagambo y’ibinyoma,]]></translation>
<footnotes></footnotes>
</aya>
<aya number="31">
<translation><![CDATA[Mugaragira Allah gusa kandi mutamubangikanya n’icyo ari cyo cyose. Naho ubangikanya Allah, aba ameze nk’uwahanutse mu kirere maze inyoni zikamucakiza iminwa yazo (zikamucagagura), cyangwa nk’uwatwawe n’inkubi y’umuyaga ikamujugunya kure.]]></translation>
<footnotes></footnotes>
</aya>
<aya number="32">
<translation><![CDATA[Ibyo (Allah yategetse; ni byo umuntu ategetswe kubahiriza),[1] kandi uwubahirije imigenzo ya Allah, mu by’ukuri ni bimwe mu bituma imitima igandukira (Allah).]]></translation>
<footnotes><![CDATA[[1] Ibyo Allah yategetse bivugwa muri uyu murongo ni ibyo yategetse mu mirongo yatambutse ya 27, 28, 29, 30, 31]]></footnotes>
</aya>
<aya number="33">
<translation><![CDATA[Ayo (amatungo atangwaho igitambo) abagirira akamaro kugeza igihe cyagenwe, hanyuma aho atangirwaho igitambo ni hafi y’ingoro yo hambere (Al Kaabat).]]></translation>
<footnotes></footnotes>
</aya>
<aya number="34">
<translation><![CDATA[Na buri muryango w’abantu (Umat) twawushyiriyeho imigenzo kugira ngo bajye bavuga izina rya Allah (igihe cyo kubaga) amatungo yabahaye ngo ababere amafunguro. Kandi Imana yanyu ni Imana imwe, bityo nimuyicisheho bugufi. Ndetse (yewe Muhamadi) uhe inkuru nziza abicisha bugufi,]]></translation>
<footnotes></footnotes>
</aya>
<aya number="35">
<translation><![CDATA[Ba bandi imitima yabo ikangarana igihe Allah avuzwe, bihanganira ibyababayeho, bahozaho iswala, ndetse bakanatanga mu byo twabahaye.]]></translation>
<footnotes></footnotes>
</aya>
<aya number="36">
<translation><![CDATA[Kandi ingamiya (zitangwaho ibitambo) twazibashyiriyeho nk’imwe mu migenzo ya Allah mufitemo ibyiza byinshi (amafunguro, ibihembo ku munsi w’imperuka). Bityo, (igihe mugiye kuzibaga) mujye muzivugiraho izina rya Allah igihe ziziritse (zigiye kubagwa), maze nizigwa hasi (nyuma yo kuzibaga), mujye muzikuraho (inyama) muzirye, munaziheho abakene badasaba ndetse n’abasabirizi. Uko ni ko twategetse (ayo matungo) kubacira bugufi kugira ngo mushimire.]]></translation>
<footnotes></footnotes>
</aya>
<aya number="37">
<translation><![CDATA[Inyama n’amaraso byazo si byo bigera kwa Allah, ahubwo kumugandukira kwanyu ni ko kumugeraho. Uko ni ko twategetse (ayo matungo) kubacira bugufi kugira ngo musingize Allah kubera ko yabayoboye. Kandi (yewe Muhamadi) ha inkuru nziza abakora ibyiza.]]></translation>
<footnotes></footnotes>
</aya>
<aya number="38">
<translation><![CDATA[Mu by’ukuri Allah arengera abemeye. Rwose Allah ntakunda umuhemu wese w’umuhakanyi (w’indashima).]]></translation>
<footnotes></footnotes>
</aya>
<aya number="39">
<translation><![CDATA[(Abemeramana) bahawe uburenganzira bwo kwirwanaho igihe batewe kubera ko barenganyijwe, kandi rwose Allah ashobora kubatabara;[1]]]></translation>
<footnotes><![CDATA[[1] Mu bihe bya mbere, Abayisilamu bari babujijwe kurwanya abahakanyi, ahubwo bategetswe kwihanganira itotezwa bakorerwaga. Nyuma y’aho iryo totezwa rimaze gufatira indi ntera, ndetse na nyuma y’uko Intumwa Muhamadi yimukiye i Madina n’Ubuyisilamu bumaze gukomera, Allah yahishuye uyu murongo uha Abayisilamu uburenganzira bwo kwirwanaho.]]></footnotes>
</aya>
<aya number="40">
<translation><![CDATA[Ba bandi bameneshejwe mu ngo zabo barenganyijwe, nta kindi bazira uretse gusa kuba baremeye Imana bavuga bati “Nyagasani wacu ni Allah.” Nyamara iyo Allah ataza kurinda abantu (akarengane) akoresheje abandi, inzu z’abihayimana, insengero, amasinagogi ndetse n’imisigiti ivugirwamo izina rya Allah kenshi, byari gusenywa. Kandi rwose Allah azatabara abaharanira idini rye. Mu by’ukuri Allah ni Umunyembaraga, Umunyacyubahiro bihebuje.]]></translation>
<footnotes></footnotes>
</aya>
<aya number="41">
<translation><![CDATA[(Abo tuzatabara ni) ba bandi igihe tubahaye ubushobozi (bwo gutsinda abanzi babo) ku isi, bahozaho iswala, bagatanga amaturo, bakabwiriza (abandi) gukora ibyiza ndetse bakabuzanya gukora ibibi. Kandi iherezo rya buri kintu ni kwa Allah.]]></translation>
<footnotes></footnotes>
</aya>
<aya number="42">
<translation><![CDATA[Kandi nibaguhinyura (yewe Muhamadi), umenye ko na mbere yabo, abantu ba Nuhu, aba Adi n’aba Thamudu bahinyuye (Intumwa zabo).]]></translation>
<footnotes></footnotes>
</aya>
<aya number="43">
<translation><![CDATA[N’abantu ba Ibrahimu n’abantu ba Lutwi (na bo bahinyuye Intumwa zabo).]]></translation>
<footnotes></footnotes>
</aya>
<aya number="44">
<translation><![CDATA[N’abantu b’i Madiyani (bahinyuye Intumwa Shuwayibu), ndetse na Musa yarahinyuwe. Nuko abahakanye mbaha igihe, maze ndabafata (ndabahana)! Mbega ukuntu ibihano byanjye byari bikaze!]]></translation>
<footnotes></footnotes>
</aya>
<aya number="45">
<translation><![CDATA[Ese ni imidugudu ingahe yarangwaga n’ibikorwa bibi twarimbuye igahinduka amatongo, amariba akaba yarasibye, ndetse n’ingoro zikomeye zikaba zitagituwe?]]></translation>
<footnotes></footnotes>
</aya>
<aya number="46">
<translation><![CDATA[Ese (abo bahakanyi) ntibagenda ku isi (ngo birebere ibisigisigi by’abarimbuwe), bigatuma bagira imitima ibafasha gutekereza ndetse n’amatwi abafasha kumva? Mu by’ukuri amaso si yo ahuma, ahubwo hahuma imitima iri mu bituza.]]></translation>
<footnotes></footnotes>
</aya>
<aya number="47">
<translation><![CDATA[Banagusaba kwihutisha ibihano (wababuriye, yewe Muhamadi), nyamara Allah ntazigera yica isezerano rye (ryo kuzabahana ku munsi w’imperuka). Mu by’ukuri umunsi umwe kwa Nyagasani wawe, ungana n’imyaka igihumbi mu yo mubara (hano ku isi).]]></translation>
<footnotes></footnotes>
</aya>
<aya number="48">
<translation><![CDATA[Ese ni imidugudu ingahe narindirije (sinyihanireho) kandi yararangwaga n’ibikorwa bibi, hanyuma nkayifata (nkayihana)? Kandi iwanjye ni ho byose bizasubira.]]></translation>
<footnotes></footnotes>
</aya>
<aya number="49">
<translation><![CDATA[Vuga (yewe Muhamadi) uti “Yemwe bantu! Mu by’ukuri ndi umuburizi wanyu ugaragara.”]]></translation>
<footnotes></footnotes>
</aya>
<aya number="50">
<translation><![CDATA[Bityo ba bandi bemeye bakanakora ibikorwa byiza, bazababarirwa ibyaha banahabwe amafunguro meza.]]></translation>
<footnotes></footnotes>
</aya>
<aya number="51">
<translation><![CDATA[Naho ba bandi bashishikajwe no kurwanya amagambo yacu (Qur’an), abo ni abantu bo mu muriro wa Jahanamu.]]></translation>
<footnotes></footnotes>
</aya>
<aya number="52">
<translation><![CDATA[Nta ntumwa n’imwe cyangwa umuhanuzi twohereje mbere yawe (yewe Muhamadi) ngo asome (ibyo yahishuriwe), maze ngo Shitani ibure gushyira urujijo mu byo yasomye (kugira ngo ibuze abantu gukurikiza ibyo basomewe). Nuko Allah agakuramo urwo rujijo Shitani yateje, hanyuma Allah agashimangira amagambo ye. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="53">
<translation><![CDATA[Ibyo byari ukugira ngo urwo rujijo Shitani yateje, (Allah) arugire ikigeragezo kuri ba bandi bafite uburwayi (bw’uburyarya n’ubuhakanyi) mu mitima ndetse n’abafite imitima inangiye. Kandi mu by’ukuri inkozi z’ibibi ziri mu buyobe bukabije.]]></translation>
<footnotes></footnotes>
</aya>
<aya number="54">
<translation><![CDATA[No kugira ngo abahawe ubumenyi bamenye ko (Qur’an) ari ukuri kwaturutse kwa Nyagasani wawe, maze bayemere kandi imitima yabo iyicisheho bugufi. Mu by’ukuri Allah ni Uyobora abemeramana inzira igororotse.]]></translation>
<footnotes></footnotes>
</aya>
<aya number="55">
<translation><![CDATA[Ariko ba bandi bahakanye ntibazareka kuyishidikanyaho (Qur’an), kugeza igihe imperuka izabagereraho ibatunguye cyangwa bakagerwaho n’ibihano by’umunsi ugumbahaye (umunsi w’imperuka, utagira icyiza na kimwe).]]></translation>
<footnotes></footnotes>
</aya>
<aya number="56">
<translation><![CDATA[Kuri uwo munsi ubwami buzaba ari ubwa Allah wenyine uzabacira imanza. Ba bandi bazaba baremeye bakanakora ibikorwa byiza bazaba mu busitani bwuje inema (Ijuru).]]></translation>
<footnotes></footnotes>
</aya>
<aya number="57">
<translation><![CDATA[Naho ba bandi bahakanye bakanahinyura amagambo yacu, bazahanishwa ibihano bisuzuguza.]]></translation>
<footnotes></footnotes>
</aya>
<aya number="58">
<translation><![CDATA[Na ba bandi bimutse kubera Allah, hanyuma bakicwa cyangwa bagapfa (urupfu rusanzwe), mu by’ukuri Allah azabaha amafunguro meza. Kandi rwose, Allah ni We uhebuje mu batanga amafunguro.]]></translation>
<footnotes></footnotes>
</aya>
<aya number="59">
<translation><![CDATA[Rwose azabinjiza mu bwinjiriro bazaba bishimiye, kandi mu by’ukuri Allah ni Umumenyi uhebuje, Udahubuka.]]></translation>
<footnotes></footnotes>
</aya>
<aya number="60">
<translation><![CDATA[Ibyo ni ko biri! Naho uzihorera bingana nk’uko yarenganyijwe, hanyuma akongera akarenganywa, rwose Allah azamutabara. Mu by’ukuri Allah ni Uhanaguraho ibyaha, Nyirimbabazi zihebuje.]]></translation>
<footnotes></footnotes>
</aya>
<aya number="61">
<translation><![CDATA[Ni n’uko Allah yinjiza ijoro mu manywa, akaninjiza amanywa mu ijoro. Kandi rwose, Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="62">
<translation><![CDATA[Ibyo ni ibigaragaza ko Allah ari we Kuri, naho ko ibyo (ababangikanyamana) basenga bitari We ari ibinyoma kandi ko Allah ari Uwikirenga, Usumba byose.]]></translation>
<footnotes></footnotes>
</aya>
<aya number="63">
<translation><![CDATA[Ese ntubona ko Allah amanura amazi mu kirere (imvura, ikameza ibimera) maze isi igahinduka icyatsi kibisi? Mu by’ukuri Allah ni Ugenza buhoro, Umumenyi wa byose.]]></translation>
<footnotes></footnotes>
</aya>
<aya number="64">
<translation><![CDATA[Ibiri mu birere n’ibiri mu isi ni ibye. Kandi mu by’ukuri Allah ni Uwihagije, Ukwiye gushimwa.]]></translation>
<footnotes></footnotes>
</aya>
<aya number="65">
<translation><![CDATA[Ese ntubona ko Allah yategetse ibiri mu isi kubacira bugufi ndetse ko n’amato agenda mu nyanja ku bw’itegeko rye? Anafashe ikirere kugira ngo kitagwa ku isi uretse igihe azabishakira. Mu by’ukuri Allah ni Nyirimpuhwe bihebuje, akaba na Nyirimbabazi ku bantu.]]></translation>
<footnotes></footnotes>
</aya>
<aya number="66">
<translation><![CDATA[Ni na We wabahaye ubuzima hanyuma akazabubambura (igihe cyo gupfa), maze akazabubasubiza (ku munsi w’imperuka). Mu by’ukuri, umuntu ni indashima.]]></translation>
<footnotes></footnotes>
</aya>
<aya number="67">
<translation><![CDATA[Buri muryango w’abantu (Umat) twawuhaye imigenzo bagomba gukurikiza (mu kugaragira n’indi mihango y’idini). Bityo, (abahakanyi) ntibazakugishe impaka kuri iryo hame, ahubwo ujye ubahamagarira kugana Nyagasani wawe. Mu by’ukuri wowe (Muhamadi) uri mu muyoboro ugororotse (idini rya Isilamu).]]></translation>
<footnotes></footnotes>
</aya>
<aya number="68">
<translation><![CDATA[Kandi nibaramuka bakugishije impaka, ujye uvuga uti “ Allah ni We uzi neza ibyo mukora.”]]></translation>
<footnotes></footnotes>
</aya>
<aya number="69">
<translation><![CDATA[Allah azabakiranura ku munsi w’imperuka ku byo mutavugagaho rumwe.]]></translation>
<footnotes></footnotes>
</aya>
<aya number="70">
<translation><![CDATA[Ese ntuzi ko Allah azi ibiri mu kirere no ku isi byose? Mu by’ukuri ibyo byose biri mu gitabo (kirinzwe). Mu by’ukuri ibyo kuri Allah biroroshye.]]></translation>
<footnotes></footnotes>
</aya>
<aya number="71">
<translation><![CDATA[Kandi bagaragira ibindi bitari Allah, atigeze abahera gihamya ndetse batanafitiye ubumenyi. Kandi ababangikanyamana ntibazagira umutabazi.]]></translation>
<footnotes></footnotes>
</aya>
<aya number="72">
<translation><![CDATA[Kandi iyo basomewe amagambo yacu asobanutse, ubona mu buranga bw’abahakanye (hagaragaramo) kutayishimira, bari hafi gusumira ababasomera amagambo yacu! Vuga (yewe Muhamadi) uti “Ese mbabwire ibibi birusha ibyo? Ni umuriro Allah yasezeranyije ba bandi bahakanye, kandi iryo ni ryo herezo ribi.”]]></translation>
<footnotes></footnotes>
</aya>
<aya number="73">
<translation><![CDATA[Yemwe bantu! Mwahawe urugero, ngaho nimurutege amatwi! Mu by’ukuri ibyo musenga bitari Allah ntibishobora kurema n’isazi kabone n’iyo byayiteraniraho. Kandi n’iyo iyo sazi yagira icyo ibyambura, ntibyashobora kucyisubiza. Bityo, usaba n’usabwa bose ni abanyantege nke!]]></translation>
<footnotes></footnotes>
</aya>
<aya number="74">
<translation><![CDATA[(Ababangikanyamana) ntibahaye Allah icyubahiro kimukwiye. Mu by’ukuri Allah ni Umunyembaraga, Umunyacyubahiro bihebuje.]]></translation>
<footnotes></footnotes>
</aya>
<aya number="75">
<translation><![CDATA[Allah atoranya Intumwa mu bamalayika no mu bantu. Mu by’ukuri Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="76">
<translation><![CDATA[Azi ibiri imbere habo (ibizababaho) n’ibiri inyuma habo (byababayeho). Kandi kwa Allah ni ho ibintu byose bizasubizwa.]]></translation>
<footnotes></footnotes>
</aya>
<aya number="77">
<translation><![CDATA[Yemwe abemeye! Nimwuname, mwubame, kandi mugaragire Nyagasani wanyu, ndetse munakore ibyiza kugira ngo muzahirwe.]]></translation>
<footnotes></footnotes>
</aya>
<aya number="78">
<translation><![CDATA[Kandi muharanire inzira ya Allah by’ukuri, mukoresheje imbaraga zanyu zose (kugira ngo izina rye rishyirwe hejuru). Ni We wabatoranyije (kugira ngo musohoze ubutumwa bwe), kandi nta nzitizi yigeze abashyirira mu idini. (Iryo dini) ni na ryo dini ry’umubyeyi wanyu Ibrahimu. Ni We (Allah) wabise Abayisilamu mbere (mu bitabo byabanje), ndetse no muri iyi (Qur’an) kugira ngo Intumwa (Muhamadi) ibabere umuhamya ndetse namwe mube abahamya ku bantu bose. Bityo, nimuhozeho iswala, mutange amaturo, kandi mufatane urunana ku (idini rya) Allah. Ni We Mugenga wanyu; Umugenga mwiza, akaba n’Umutabazi mwiza.]]></translation>
<footnotes></footnotes>
</aya>
</sura>
<sura number="23">
<aya number="1">
<translation><![CDATA[Rwose abemeramana barahiriwe,]]></translation>
<footnotes></footnotes>
</aya>
<aya number="2">
<translation><![CDATA[Ba bandi bakora iswala zabo bibombaritse,]]></translation>
<footnotes></footnotes>
</aya>
<aya number="3">
<translation><![CDATA[Na ba bandi birengagiza ibidafite akamaro (mu mvugo no mu bikorwa),]]></translation>
<footnotes></footnotes>
</aya>
<aya number="4">
<translation><![CDATA[Na ba bandi batanga Zakat (amaturo ya ngombwa),]]></translation>
<footnotes></footnotes>
</aya>
<aya number="5">
<translation><![CDATA[Na ba bandi barinda ibitsina byabo (ntibishore mu busambanyi),]]></translation>
<footnotes></footnotes>
</aya>
<aya number="6">
<translation><![CDATA[Uretse gusa ku bagore babo cyangwa ku bo bafiteho ububasha (abaja),[1] kuko kuri bo batabigayirwa,]]></translation>
<footnotes><![CDATA[[1] Abaja bari abagore bagurwaga cyangwa bafatirwaga bunyago ku rugamba, bakamburwa uburenganzira bwo kwigenga. Icyo gihe ubwigenge bwabo bwabaga buri mu maboko ya ba Shebuja, bakaba bemerewe no kubagira abagore nta masezerano yo gushyingiranwa abayeho. Ariko iyo babaga Abayisilamu byatumaga bahabwa ubwigenge, bakava mu buja.]]></footnotes>
</aya>
<aya number="7">
<translation><![CDATA[Ariko abazashaka kwinezeza ku batari abo (bavuzwe), rwose abo bazaba batandukiriye,]]></translation>
<footnotes></footnotes>
</aya>
<aya number="8">
<translation><![CDATA[Na ba bandi barinda ibyo baragijwe kandi bakubahiriza amasezerano,]]></translation>
<footnotes></footnotes>
</aya>
<aya number="9">
<translation><![CDATA[Na ba bandi bahozaho iswala (z’itegeko, bakazikorera ku bihe byagenwe),]]></translation>
<footnotes></footnotes>
</aya>
<aya number="10">
<translation><![CDATA[Abo ni bo bazungura,]]></translation>
<footnotes></footnotes>
</aya>
<aya number="11">
<translation><![CDATA[Bazazungura Firidawusi (Ijuru risumba ayandi), bakazaribamo ubuziraherezo.]]></translation>
<footnotes></footnotes>
</aya>
<aya number="12">
<translation><![CDATA[Kandi mu by’ukuri twaremye umuntu (Adamu) tumukomoye mu ibumba ry’umwimerere.]]></translation>
<footnotes></footnotes>
</aya>
<aya number="13">
<translation><![CDATA[Maze tumuha kororoka (kw’abamukomokaho) binyuze mu ntanga (twashyize) mu cyicaro gitekanye (nyababyeyi),]]></translation>
<footnotes></footnotes>
</aya>
<aya number="14">
<translation><![CDATA[Hanyuma intanga (tuyiremamo) urusoro rw’amaraso, hanyuma (tururemamo) ikinyama, muri icyo kinyama turemamo amagufa, maze amagufa tuyambika umubiri, hanyuma (duhuhamo roho) tugihindura ikindi kiremwa (kigaragaza ishusho). Bityo, ubutagatifu ni ubwa Allah, Umuremyi uhebuje.]]></translation>
<footnotes></footnotes>
</aya>
<aya number="15">
<translation><![CDATA[Nyuma y’ibyo, mu by’ukuri muzapfa.]]></translation>
<footnotes></footnotes>
</aya>
<aya number="16">
<translation><![CDATA[Hanyuma (nanone) muzazurwa ku munsi w’imperuka.]]></translation>
<footnotes></footnotes>
</aya>
<aya number="17">
<translation><![CDATA[Rwose twaremye ibirere birindwi bigerekeranye (tubishyira) hejuru yanyu, kandi ntabwo tuyoberwa ibyo twaremye (cyangwa ngo tubyibagirwe).]]></translation>
<footnotes></footnotes>
</aya>
<aya number="18">
<translation><![CDATA[Twanamanuye amazi (imvura) mu kirere ku rugero rukwiye, tuyagumisha mu butaka, kandi mu by’ukuri dushoboye no kuyakamya.]]></translation>
<footnotes></footnotes>
</aya>
<aya number="19">
<translation><![CDATA[(Muri ayo mazi), tuyaberezamo imirima y’imitende n’imizabibu, (muri iyo mirima) mugiramo imbuto nyinshi, ndetse hakanabamo izo murya.]]></translation>
<footnotes></footnotes>
</aya>
<aya number="20">
<translation><![CDATA[(Muri ayo mazi kandi Allah yabamerejemo) igiti (cy’umuzeti) cyera ku Musozi wa Sinayi, kivamo amavuta yifashishwa n’abayafungura.]]></translation>
<footnotes></footnotes>
</aya>
<aya number="21">
<translation><![CDATA[Kandi mu by’ukuri mu matungo (iremwa ryayo) harimo inyigisho kuri mwe (zigaragaza ubushobozi bwa Allah). Tubahamo ibyo munywa (amata) biturutse mu nda zayo, kandi (ayo matungo) muyakuramo byinshi bibafitiye akamaro, ndetse amwe muri yo muranayarya.]]></translation>
<footnotes></footnotes>
</aya>
<aya number="22">
<translation><![CDATA[Kandi (ayo matungo) ndetse n’amato birabatwara (iyo muri mu ngendo zanyu).]]></translation>
<footnotes></footnotes>
</aya>
<aya number="23">
<translation><![CDATA[Rwose, twohereje Nuhu ku bantu be, maze arababwira ati “Yemwe bantu banjye! Nimugaragire Allah. Nta yindi mana mufite itari We (Allah). Ese ntimungandukira?”]]></translation>
<footnotes></footnotes>
</aya>
<aya number="24">
<translation><![CDATA[Ariko abanyacyubahiro bo mu bantu be bahakanye, baravuga bati “Uyu ntacyo ari cyo usibye kuba ari umuntu nkamwe, icyo ashaka ni ukwishyira hejuru (ngo abategeke). Kandi iyo Allah aza gushaka (kohereza Intumwa) yari kohereza umumalayika. Ntabwo twigeze twumva ibintu nk’ibi ku babyeyi bacu bo hambere!”]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri ni umuntu wahanzweho n’amashitani. Bityo, nimutegereze igihe runaka (agarure ubwenge maze areke ibyo avuga cyangwa apfe mumukire).]]></translation>
<footnotes></footnotes>
</aya>
<aya number="26">
<translation><![CDATA[(Nuhu) aravuga ati “Nyagasani wanjye! Ntabara unkize (abantu banjye) kubera ko bahakana (ibyo mvuga).”]]></translation>
<footnotes></footnotes>
</aya>
<aya number="27">
<translation><![CDATA[Nuko tumuhishurira tugira tuti “Ubaka inkuge tukugenzura, (bijyanye) n’ubutumwa bwacu. Maze itegeko ryacu (ryo kubarimbura) nirisohora, nuko itanura rigapfupfunyukamo amazi afite imbaraga (nk’ikimenyetso cy’uko ibihano bije), uzinjizemo ikigabo n’ikigore (kuri buri bwoko bw’inyamaswa), ndetse n’umuryango wawe, usibye abaciriweho iteka muri wo (ari bo umugore wawe n’umwana wawe).” Kandi ntugire icyo umbaza (uvuganira) inkozi z’ibibi. Mu by’ukuri bo bagomba kurohama.]]></translation>
<footnotes></footnotes>
</aya>
<aya number="28">
<translation><![CDATA[Maze wowe n’abo muri kumwe nimumara gutuza mu nkuge, uzavuge uti “Ishimwe n’ikuzo byuzuye ni ibya Allah, We waturokoye abantu b’abahakanyi.”]]></translation>
<footnotes></footnotes>
</aya>
<aya number="29">
<translation><![CDATA[Uzanavuge uti “Nyagasani wanjye! Nyorohereza umpe kururukira ahuje imigisha, kuko ari Wowe Uhebuje mu kururutsa (abantu mu mahoro).”]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri muri ibyo (kurokora abemeye no kurimbura abahakanye) harimo ibimenyetso (bigaragaza ubushobozi bwa Allah). Kandi mu by’ukuri tugerageza (abantu).]]></translation>
<footnotes></footnotes>
</aya>
<aya number="31">
<translation><![CDATA[Nuko nyuma yabo turema ikindi gisekuru (aba Adi bo ku bwa Hudu).]]></translation>
<footnotes></footnotes>
</aya>
<aya number="32">
<translation><![CDATA[Maze tuboherereza Intumwa (Hudu) ibakomokamo (ibabwira iti) “Nimugaragire Allah, nta yindi mana mufite itari We. Ese ntimungandukira?”]]></translation>
<footnotes></footnotes>
</aya>
<aya number="33">
<translation><![CDATA[Maze ibikomerezwa byo mu bantu be bahakanye (Allah) bakanahinyura kuzahura n’umunsi w’imperuka, kandi twarabahaye ubuzima bwiza hano ku isi, biravuga biti “Uyu nta cyo ari cyo usibye kuba ari umuntu nkamwe, urya ibyo murya akananywa ibyo munywa.”]]></translation>
<footnotes></footnotes>
</aya>
<aya number="34">
<translation><![CDATA[Kandi nimuramuka mwumviye umuntu nkamwe, mu by’ukuri muzaba mubaye abanyagihombo.]]></translation>
<footnotes></footnotes>
</aya>
<aya number="35">
<translation><![CDATA[Ese abasezeranya ko nimuramuka mupfuye mugahinduka igitaka ndetse n’amagufa (akabora) muzazurwa?]]></translation>
<footnotes></footnotes>
</aya>
<aya number="36">
<translation><![CDATA[Ibyo musezeranywa (na Hudu) biri kure, kure cyane.]]></translation>
<footnotes></footnotes>
</aya>
<aya number="37">
<translation><![CDATA[Nta bundi (buzima buzabaho), usibye ubu buzima bwacu bwo ku isi! Turapfa, tukanabaho (hakaza abandi) kandi ntabwo tuzazurwa.]]></translation>
<footnotes></footnotes>
</aya>
<aya number="38">
<translation><![CDATA[(Hudu) nta cyo ari cyo, usibye kuba ari umuntu uhimbira Allah ibinyoma, kandi ntabwo tuzamwemera.]]></translation>
<footnotes></footnotes>
</aya>
<aya number="39">
<translation><![CDATA[(Hudu) aravuga ati “Nyagasani wanjye! Ntabara unkize (abantu banjye) kubera ko bahakana (ibyo mvuga).”]]></translation>
<footnotes></footnotes>
</aya>
<aya number="40">
<translation><![CDATA[(Allah) aravuga ati “Rwose mu kanya gato baraba bicuza (impamvu bahakanye).”]]></translation>
<footnotes></footnotes>
</aya>
<aya number="41">
<translation><![CDATA[Maze urusaku rw’ibihano rubatera rutabarenganyije, nuko tubahindura nk’ibishingwe (bireremba hejuru y’amazi). Bityo, kurimbuka nikube ku bahakanyi.]]></translation>
<footnotes></footnotes>
</aya>
<aya number="42">
<translation><![CDATA[Nuko nyuma yabo turema ibindi bisekuru.]]></translation>
<footnotes></footnotes>
</aya>
<aya number="43">
<translation><![CDATA[Nta bantu bashobora kwihutisha igihe cyabo (cyo kurimbuka) cyangwa ngo bagikerereze.]]></translation>
<footnotes></footnotes>
</aya>
<aya number="44">
<translation><![CDATA[Hanyuma twohereza Intumwa zacu zigenda zikurikirana, ariko buri uko Intumwa yageraga mu bantu bayo (yatumweho) barayihinyuraga. Nuko tugenda tubakurikiza (ibihano) bamwe ku bandi, kandi tubagira iciro ry’imigani (kugira ngo bizabere isomo n’inyigisho ku bazabaho nyuma). Bityo, kurimbuka nikube ku bantu batemera.]]></translation>
<footnotes></footnotes>
</aya>
<aya number="45">
<translation><![CDATA[Hanyuma twohereza Musa n’umuvandimwe we Haruna, tubahaye ibitangaza byacu n’ibimenyetso bigaragara.]]></translation>
<footnotes></footnotes>
</aya>
<aya number="46">
<translation><![CDATA[(Tubohereza) kwa Farawo n’ibyegera bye, ariko (barabasuzugura) bagaragaza ubwibone, kandi bari abantu bishyira hejuru.]]></translation>
<footnotes></footnotes>
</aya>
<aya number="47">
<translation><![CDATA[Baravuga bati “Ese twemere abantu babiri bameze nkatwe, kandi bene wabo ari abacakara bacu?”]]></translation>
<footnotes></footnotes>
</aya>
<aya number="48">
<translation><![CDATA[Nuko babahinyura bombi, maze (Farawo n’ibyegera bye) baba mu boretswe.]]></translation>
<footnotes></footnotes>
</aya>
<aya number="49">
<translation><![CDATA[Kandi rwose twahaye Musa igitabo (Tawurati) kugira ngo bayoboke.]]></translation>
<footnotes></footnotes>
</aya>
<aya number="50">
<translation><![CDATA[Twanagize mwene Mariyamu (Issa) na nyina, ikimenyetso (kigaragaza ubushobozi bwacu), nuko tubatuza ahirengeye, hatekanye kandi hari amazi.]]></translation>
<footnotes></footnotes>
</aya>
<aya number="51">
<translation><![CDATA[Yemwe ntumwa! Nimurye amafunguro meza (aziruwe) kandi mukore ibikorwa byiza. Mu by’ukuri njye ndi Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="52">
<translation><![CDATA[Kandi mu by’ukuri uyu muryango wanyu (idini rya Isilamu) ni umuryango umwe, nanjye nkaba Nyagasani wanyu; bityo nimuntinye (mwubahiriza ibyo nabategetse).]]></translation>
<footnotes></footnotes>
</aya>
<aya number="53">
<translation><![CDATA[Ariko idini ryabo bariciyemo ibice, buri gatsiko kishimira ibyako.]]></translation>
<footnotes></footnotes>
</aya>
<aya number="54">
<translation><![CDATA[Bityo (yewe Muhamadi), barekere mu buyobe bwabo kugeza igihe runaka (bazagerwaho n’ibihano).]]></translation>
<footnotes></footnotes>
</aya>
<aya number="55">
<translation><![CDATA[Ese bakeka ko imitungo n’urubyaro tubaha (ku isi),]]></translation>
<footnotes></footnotes>
</aya>
<aya number="56">
<translation><![CDATA[Tubibihutishiriza ku bw’ineza (bakwiye)? (Si ko bimeze) ahubwo (ni ukubareshya) nyamara ntibabimenya.]]></translation>
<footnotes></footnotes>
</aya>
<aya number="57">
<translation><![CDATA[Mu by’ukuri ba bandi bitwararika kubera gutinya Nyagasani wabo,]]></translation>
<footnotes></footnotes>
</aya>
<aya number="58">
<translation><![CDATA[Na ba bandi bemera ibimenyetso bya Nyagasani wabo,]]></translation>
<footnotes></footnotes>
</aya>
<aya number="59">
<translation><![CDATA[Na ba bandi batagira icyo babangikanya na Nyagasani wabo,]]></translation>
<footnotes></footnotes>
</aya>
<aya number="60">
<translation><![CDATA[Ndetse na ba bandi batanga mu byo bahawe (mu bikorwa byiza nk’amaturo, ineza, iswala, igisibo n’ibindi) imitima yabo ifite ubwoba (ko ibyo bakoze bitakirwa, ndetse banatinya igihe) bazasubira kwa Nyagasani wabo.]]></translation>
<footnotes></footnotes>
</aya>
<aya number="61">
<translation><![CDATA[Abo ni bo bihutira gukora ibyiza, kandi ni na bo baza imbere muri byo.]]></translation>
<footnotes></footnotes>
</aya>
<aya number="62">
<translation><![CDATA[Kandi nta we dutegeka gukora icyo adashoboye, ndetse dufite igitabo kivuga ukuri (cyanditsemo ibikorwa byabo), kandi ntibazarenganywa.]]></translation>
<footnotes></footnotes>
</aya>
<aya number="63">
<translation><![CDATA[Ahubwo imitima yabo (abahakanyi) iri mu bujiji (bwo kudasobanukirwa) iyi (Qur’an), ndetse hari n’ibindi bikorwa (bibi) bakora bitari ibyo.]]></translation>
<footnotes></footnotes>
</aya>
<aya number="64">
<translation><![CDATA[Kugeza ubwo dufashe abadamaraye muri bo tukabahana, nuko bagatangira guca bugufi batabaza.]]></translation>
<footnotes></footnotes>
</aya>
<aya number="65">
<translation><![CDATA[Mwitabaza kuri uyu munsi! Mu by’ukuri ntawe uri bubadukize (ngo abatabare.)]]></translation>
<footnotes></footnotes>
</aya>
<aya number="66">
<translation><![CDATA[Rwose mwajyaga musomerwa amagambo yanjye ariko mukayatera umugongo.]]></translation>
<footnotes></footnotes>
</aya>
<aya number="67">
<translation><![CDATA[(Muvuga ko Umusigiti Mutagatifu wa Maka ari uwanyu nta wawubakuramo) mukawiratana, naho nijoro mukarara muvuga nabi (iyi Qur’an).]]></translation>
<footnotes></footnotes>
</aya>
<aya number="68">
<translation><![CDATA[Ese ntibatekereza ku magambo (ya Allah), cyangwa (babuzwa kuyemera nuko) bagezweho n’ibitarageze ku babyeyi babo bo hambere?]]></translation>
<footnotes></footnotes>
</aya>
<aya number="69">
<translation><![CDATA[Cyangwa (babuzwa kuyoboka) no kuba bataramenye Intumwa yabo (Muhamadi), bikaba ari byo bituma bayihakana?]]></translation>
<footnotes></footnotes>
</aya>
<aya number="70">
<translation><![CDATA[Cyangwa bavuga ko (Muhamadi) yahanzweho n’amashitani? (Si ko bimeze!) Ahubwo yabazaniye ukuri (idini rya Isilamu) ariko abenshi muri bo barakwanga.]]></translation>
<footnotes></footnotes>
</aya>
<aya number="71">
<translation><![CDATA[Kandi iyo ukuri kuza kuba kujyanye n’ibyifuzo byabo, rwose ibirere n’isi ndetse n’ababirimo bari kwangirika. Nyamara twabazaniye urwibutso rwabo (Qur’an), ariko barutera umugongo.]]></translation>
<footnotes></footnotes>
</aya>
<aya number="72">
<translation><![CDATA[Cyangwa (babuzwa kwemera) no kuba waba ubasaba igihembo (kugira ngo ubagezeho ubutumwa)? (Si ko bimeze!) Ahubwo ibihembo bya Nyagasani wawe ni byo byiza, kandi ni We Uhebuje mu batanga amafunguro.]]></translation>
<footnotes></footnotes>
</aya>
<aya number="73">
<translation><![CDATA[Kandi mu by’ukuri (wowe Muhamadi) ubahamagarira kugana inzira igororotse.]]></translation>
<footnotes></footnotes>
</aya>
<aya number="74">
<translation><![CDATA[Kandi rwose ba bandi batemera umunsi w’imperuka bayobye cyane iyo nzira.]]></translation>
<footnotes></footnotes>
</aya>
<aya number="75">
<translation><![CDATA[N’iyo tuza kubagirira impuhwe tukabakuriraho ingorane barimo, bari gukomeza gutsimbarara ku bwigomeke bwabo, barindagira.]]></translation>
<footnotes></footnotes>
</aya>
<aya number="76">
<translation><![CDATA[Kandi rwose twabahaye ibihano ariko ntibaca bugufi kuri Nyagasani wabo, ndetse ntibanamusaba bibombaritse (kugira ngo abibakize).]]></translation>
<footnotes></footnotes>
</aya>
<aya number="77">
<translation><![CDATA[Kugeza ubwo (ku munsi w’imperuka) tuzabafungurira umuryango w’ibihano bikaze, maze bakazabibamo bihebye.]]></translation>
<footnotes></footnotes>
</aya>
<aya number="78">
<translation><![CDATA[Kandi (Allah) ni We wabahaye ukumva, ukubona ndetse (abaha) n’imitima (kugira ngo musobanukirwe), ariko ni gake mushimira.]]></translation>
<footnotes></footnotes>
</aya>
<aya number="79">
<translation><![CDATA[Ni na We wabakwirakwije ku isi, kandi iwe ni ho muzakoranyirizwa.]]></translation>
<footnotes></footnotes>
</aya>
<aya number="80">
<translation><![CDATA[Kandi ni We utanga ubuzima akanatanga urupfu, ndetse ni na We ugenga ukubisikana kw’ijoro n’amanywa. Ese ntimugira ubwenge?]]></translation>
<footnotes></footnotes>
</aya>
<aya number="81">
<translation><![CDATA[Ahubwo bavuga nk’iby’abo hambere bavugaga.]]></translation>
<footnotes></footnotes>
</aya>
<aya number="82">
<translation><![CDATA[Bajyaga bavuga bati “Ese nidupfa, tugahinduka igitaka ndetse n’amagufa (akabora), koko tuzazurwa?”]]></translation>
<footnotes></footnotes>
</aya>
<aya number="83">
<translation><![CDATA[Rwose ibyo twabisezeranyijwe mbere, twe n’ababyeyi bacu. Ibi nta kindi biri cyo usibye kuba ari inkuru z’abo hambere!]]></translation>
<footnotes></footnotes>
</aya>
<aya number="84">
<translation><![CDATA[Vuga (yewe Muhamadi) uti “Ese isi n’ibiyirimo ni ibya nde niba mubizi?”]]></translation>
<footnotes></footnotes>
</aya>
<aya number="85">
<translation><![CDATA[Bazavuga bati “Ni ibya Allah.” Vuga uti “None se ubwo ntimwibuka?”]]></translation>
<footnotes></footnotes>
</aya>
<aya number="86">
<translation><![CDATA[Vuga (yewe Muhamadi) uti “Ni nde Nyagasani w’ibirere birindwi, ndetse ni na nde Nyagasani wa Ar’shi[1] ihambaye?”]]></translation>
<footnotes><![CDATA[[1] Reba ibisobanuro by’iri jambo muri Suratul A’araf, Aya ya 54.]]></footnotes>
</aya>
<aya number="87">
<translation><![CDATA[Bazavuga bati “Ni ibya Allah.” Vuga uti “None se ubwo ntimutinya?”]]></translation>
<footnotes></footnotes>
</aya>
<aya number="88">
<translation><![CDATA[Vuga (yewe Muhamadi) uti “Ni nde ufite ubwami bwa buri kintu mu kuboko kwe, akaba ari na we urinda (umwikinzeho) mu gihe (We) adakeneye kurindwa, niba mubizi?”]]></translation>
<footnotes></footnotes>
</aya>
<aya number="89">
<translation><![CDATA[Bazavuga bati “Ni ibya Allah.” Vuga uti “None se ni gute mushukwa (mugateshuka ku kuri)?”]]></translation>
<footnotes></footnotes>
</aya>
<aya number="90">
<translation><![CDATA[Ahubwo twabazaniye ukuri, ariko mu by’ukuri (ababangikanyamana) ni abanyabinyoma.]]></translation>
<footnotes></footnotes>
</aya>
<aya number="91">
<translation><![CDATA[Ntabwo Allah agira umwana kandi nta yindi mana babangikanye. (Iyo haza kubaho imana nyinshi), buri mana yari kwiharira ibyo yaremye, kandi zimwe zari kuganza izindi. Ubutagatifu ni ubwa Allah kandi nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="92">
<translation><![CDATA[Ni Umumenyi w’ibitagaragara n’ibigaragara! Nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="93">
<translation><![CDATA[Vuga (yewe Muhamadi) uti “Nyagasani wanjye! Nibiba ngombwa ko unyereka ibyo (bihano) basezeranyijwe”,]]></translation>
<footnotes></footnotes>
</aya>
<aya number="94">
<translation><![CDATA[“Nyagasani wanjye! Ntuzanshyire mu bantu b’ababangikanyamana.”]]></translation>
<footnotes></footnotes>
</aya>
<aya number="95">
<translation><![CDATA[Kandi mu by’ukuri kukwereka ibyo twabasezeranyije turabishoboye.]]></translation>
<footnotes></footnotes>
</aya>
<aya number="96">
<translation><![CDATA[Jya ukumira ikibi ukoresheje ibyiza. Twe tuzi neza ibyo bavuga.]]></translation>
<footnotes></footnotes>
</aya>
<aya number="97">
<translation><![CDATA[Vuga (yewe Muhamadi) uti “Nyagasani wanjye! Nkwikinzeho ngo undinde ibishuko by’amashitani.”]]></translation>
<footnotes></footnotes>
</aya>
<aya number="98">
<translation><![CDATA[Nanakwikinzeho Nyagasani wanjye! Ngo uyandinde ntanyegere.]]></translation>
<footnotes></footnotes>
</aya>
<aya number="99">
<translation><![CDATA[(Bazakomeza guhakana) kugeza ubwo umwe muri bo agezweho n’urupfu, maze avuge ati “Nyagasani wanjye! Nimungarure (ku isi),]]></translation>
<footnotes></footnotes>
</aya>
<aya number="100">
<translation><![CDATA[Kugira ngo mbashe gukora ibyiza ntakoze. Ibyo ntibishoboka! Mu by’ukuri ibyo ni amagambo yivugira, kandi inyuma yabo hari urusika (rubabuza kugaruka ku isi) kuzageza ku munsi bazazurirwaho.”]]></translation>
<footnotes></footnotes>
</aya>
<aya number="101">
<translation><![CDATA[Hanyuma impanda nivuzwa, nta masano azarangwa hagati yabo kuri uwo munsi, ndetse nta n’uzaba agira icyo abaza undi]]></translation>
<footnotes></footnotes>
</aya>
<aya number="102">
<translation><![CDATA[Abo iminzani yabo (y’ibikorwa byiza) izaremera; abo ni bo bazaba bahiriwe.]]></translation>
<footnotes></footnotes>
</aya>
<aya number="103">
<translation><![CDATA[Naho ab’iminzani yabo (y’ibikorwa byiza) izagira uburemere buke; abo ni bo bazaba barihemukiye, bazaba mu muriro wa Jahanamu ubuziraherezo.]]></translation>
<footnotes></footnotes>
</aya>
<aya number="104">
<translation><![CDATA[Umuriro uzatwika uburanga bwabo (iminwa iveho), maze bawubemo bashinyitse.]]></translation>
<footnotes></footnotes>
</aya>
<aya number="105">
<translation><![CDATA[(Babwirwe bati) “Ese ntimwajyaga musomerwa amagambo yanjye maze mukayahinyura?”]]></translation>
<footnotes></footnotes>
</aya>
<aya number="106">
<translation><![CDATA[Bazavuga bati “Nyagasani wacu! Twaganjijwe n’irari ryacu maze tuba mu bantu bayobye.”]]></translation>
<footnotes></footnotes>
</aya>
<aya number="107">
<translation><![CDATA[Nyagasani wacu! Wudukuremo (udusubize ku isi). Nituramuka dusubiye (mu buyobe), mu by’ukuri, tuzaba turi abahemu (dukwiye guhanwa koko!)]]></translation>
<footnotes></footnotes>
</aya>
<aya number="108">
<translation><![CDATA[(Allah) avuge ati “Nimuwubemo (musuzuguritse) kandi ntimugire icyo mwongera kumbwira!”]]></translation>
<footnotes></footnotes>
</aya>
<aya number="109">
<translation><![CDATA[Mu by’ukuri hari itsinda mu bagaragu banjye (ryajyaga risaba Allah) rigira riti “Nyagasani wacu! Twaremeye, bityo tubabarire unatugirire impuhwe, kuko ari wowe uhebuje mu kugira impuhwe!”]]></translation>
<footnotes></footnotes>
</aya>
<aya number="110">
<translation><![CDATA[Ariko mwarabannyegaga kugeza ubwo babibagije kunyibuka, kandi mwajyaga mubaseka.]]></translation>
<footnotes></footnotes>
</aya>
<aya number="111">
<translation><![CDATA[Mu by’ukuri uyu munsi mbahembye (Ijuru) kubera kwihangana kwabo, ndetse ni na bo batsinze.]]></translation>
<footnotes></footnotes>
</aya>
<aya number="112">
<translation><![CDATA[(Allah) azabwira (inkozi z’ibibi) ati “Ese mwamaze imyaka ingahe ku isi?”]]></translation>
<footnotes></footnotes>
</aya>
<aya number="113">
<translation><![CDATA[Bazavuga bati “Twahamaze umunsi cyangwa igice cy’umunsi. Ngaho baza abazi kubara!”]]></translation>
<footnotes></footnotes>
</aya>
<aya number="114">
<translation><![CDATA[(Allah) avuge ati “Mwamaze igihe gito cyane. Iyaba mwari muzi (ko igihe mugiye kumara ari cyo kirekire kuruta icyo mwamaze ku isi, muba mwaremeye).”]]></translation>
<footnotes></footnotes>
</aya>
<aya number="115">
<translation><![CDATA[Ese mukeka ko twabaremye dukina (nta mpamvu), kandi ko mutazagarurwa iwacu?]]></translation>
<footnotes></footnotes>
</aya>
<aya number="116">
<translation><![CDATA[Bityo, Allah asumba byose, Umwami w’ukuri; nta yindi mana ikwiye gusengwa by’ukuri uretse We, Nyagasani wa Ar’shi[1] y’icyubahiro.]]></translation>
<footnotes><![CDATA[[1] Reba uko twasobanuye iri jambo muri Surat ul A’araf: 54.]]></footnotes>
</aya>
<aya number="117">
<translation><![CDATA[N’uzabangikanya Allah n’ikindi kintu adafitiye gihamya, rwose ibarura rye rizakorwa na Nyagasani we. Mu by’ukuri abahakanyi ntibazatsinda.]]></translation>
<footnotes></footnotes>
</aya>
<aya number="118">
<translation><![CDATA[Unavuge (yewe Muhamadi) uti “Nyagasani wanjye! Babarira unagire impuhwe, kuko ari Wowe Uhebuje mu kugira impuhwe.”]]></translation>
<footnotes></footnotes>
</aya>
</sura>
<sura number="24">
<aya number="1">
<translation><![CDATA[(Iyi ni) isurat twahishuye kandi twanategetse (ko amategeko ayikubiyemo ashyirwa mu bikorwa), ndetse twanayihishuyemo imirongo isobanutse kugira ngo muyitekerezeho.]]></translation>
<footnotes></footnotes>
</aya>
<aya number="2">
<translation><![CDATA[Umusambanyikazi n’umusambanyi (batari bashaka), buri wese mujye mumukubita inkoni ijana. Kandi ntimuzabagirire impuhwe igihe mushyira mu bikorwa itegeko rya Allah niba koko mwemera Allah n’umunsi w’imperuka. Ndetse (iyubahirizwa ry’icyo gihano cyabo) rijye ryitabirwa n’itsinda ry’abemeramana.]]></translation>
<footnotes></footnotes>
</aya>
<aya number="3">
<translation><![CDATA[Umusambanyi nta wundi akwiye gushyingiranwa na we usibye umusambanyikazi cyangwa umubangikanyamanakazi. N’umusambanyikazi nta wundi akwiye gushyingiranwa na we utari umusambanyi cyangwa umubangikanyamana. Kandi ibyo byose biziririjwe ku bemeramana.]]></translation>
<footnotes></footnotes>
</aya>
<aya number="4">
<translation><![CDATA[Kandi ba bandi babeshyera abagore biyubashye (bakabashinja) ko basambanye, ariko ntibabitangire abahamya bane (babibonye), mujye mubakubita inkoni mirongo inani, ndetse ntimuzongere kwemera ubuhamya bwabo na rimwe. Mu by’ukuri abo ni bo nkozi z’ibibi,]]></translation>
<footnotes></footnotes>
</aya>
<aya number="5">
<translation><![CDATA[Keretse ba bandi bicujije nyuma y’ibyo maze bagakora ibikorwa byiza; kuko mu by’ukuri Allah ari Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="6">
<translation><![CDATA[Naho ba bandi babeshyera abagore babo (babashinja) ubusambanyi, ariko bakaba batabifitiye abahamya usibye bo ubwabo; (icyo gihe) ubuhamya bw’umwe muri bo (umugabo) ni ukurahira ku izina rya Allah inshuro enye (yemeza) ko ari mu bavuga ukuri (ku cyaha cy’ubusambanyi ashinja umugore we).]]></translation>
<footnotes></footnotes>
</aya>
<aya number="7">
<translation><![CDATA[Naho ku nshuro ya gatanu (akarahira yisabira) ko umuvumo wa Allah umubaho niba ari mu babeshyi (abeshyera umugore we).]]></translation>
<footnotes></footnotes>
</aya>
<aya number="8">
<translation><![CDATA[(Umugore) akurirwaho igihano igihe arahiye ku izina rya Allah inshuro enye (ahamya) ko umugabo we ari umubeshyi (mu byo amushinja).]]></translation>
<footnotes></footnotes>
</aya>
<aya number="9">
<translation><![CDATA[Ku nshuro ya gatanu (umugore arahira yisabira) ko uburakari bwa Allah bwamubaho niba (umugabo we) ibyo avuga ari ukuri.]]></translation>
<footnotes></footnotes>
</aya>
<aya number="10">
<translation><![CDATA[N’iyo bitaza kuba ingabire za Allah n’impuhwe ze kuri mwe, ndetse no kuba mu by’ukuri Allah ari we wakira ukwicuza, Nyirubugenge buhambaye; (umubeshyi muri mwe yari guhita agerwaho n’ibyo yisabiye).]]></translation>
<footnotes></footnotes>
</aya>
<aya number="11">
<translation><![CDATA[Mu by’ukuri ba bandi bahimbye ikinyoma (babeshyera Ayisha, umugore w’Intumwa Muhamadi ko yasambanye) ni bamwe muri mwe. Ntimwibwire ko (ikinyoma cyabo) ari kibi kuri mwe, ahubwo ni cyiza kuri mwe (kuko bigira umugore w’Intumwa umwere, bikanatuma hamenyekana abemeramana nyakuri). Buri wese muri bo (abakwije icyo kinyoma) azahanirwa icyaha yakoze. Naho uwabigizemo uruhare runini ruruta urw’abandi, azahanishwa ibihano bihambaye.]]></translation>
<footnotes></footnotes>
</aya>
<aya number="12">
<translation><![CDATA[None se ubwo mwumvaga (ibi bihuha bivugwa), kuki abemeramana baba ab’abagabo cyangwa ab’abagore, batatekerereje ibyiza bagenzi babo, maze ngo bavuge bati “Iki ni ikinyoma kigaragara”?]]></translation>
<footnotes></footnotes>
</aya>
<aya number="13">
<translation><![CDATA[Kuki (abo banyabinyoma) batigeze batanga abahamya bane (bemeza ibyo bavuga)? Kandi nibaramuka batazanye abo bahamya, ubwo ni bo bazaba babaye abanyabinyoma imbere ya Allah.]]></translation>
<footnotes></footnotes>
</aya>
<aya number="14">
<translation><![CDATA[N’iyo bitaza kuba ingabire za Allah ndetse n’impuhwe ze kuri mwe hano ku isi ndetse no ku mperuka, mwari kugerwaho n’ibihano bihambaye kubera ibyo mwavuze.]]></translation>
<footnotes></footnotes>
</aya>
<aya number="15">
<translation><![CDATA[Ubwo mwabikwirakwizaga mukoresheje indimi zanyu, ndetse mukavugisha iminwa yanyu ibyo mudafitiye ubumenyi, mwakekaga ko byoroheje, nyamara imbere ya Allah bihambaye.]]></translation>
<footnotes></footnotes>
</aya>
<aya number="16">
<translation><![CDATA[Kubera iki igihe mwabyumvaga mutavuze muti “Ntibikwiye ko tuvuga ibi. Ubutungane ni ubwawe (Nyagasani wacu)! Iki ni ikinyoma gihambaye.”]]></translation>
<footnotes></footnotes>
</aya>
<aya number="17">
<translation><![CDATA[Allah arabakangurira kutazabyongera na rimwe, niba koko muri abemeramana.]]></translation>
<footnotes></footnotes>
</aya>
<aya number="18">
<translation><![CDATA[Kandi Allah abasobanurira amagambo (Ye), ndetse Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri ba bandi bishimira guharabika abemeramana (babashinja) icyaha cy’ubusambanyi, bazahanishwa ibihano bibabaza hano ku isi ndetse no ku munsi w’imperuka. Kandi Allah azi (ibinyoma byanyu) ariko mwe ntimuzi (ingaruka zabyo).]]></translation>
<footnotes></footnotes>
</aya>
<aya number="20">
<translation><![CDATA[N’iyo bitaza kuba ingabire za Allah ndetse n’impuhwe ze kuri mwe, no kuba mu by’ukuri we ari Nyirimpuhwe zihebuje, Nyirimbabazi, (yari kwihutisha ibihano ku bigomeka ku mategeko ye).]]></translation>
<footnotes></footnotes>
</aya>
<aya number="21">
<translation><![CDATA[Yemwe abemeye! Ntimugakurikire inzira za Shitani. Kandi ukurikiye inzira za Shitani, (amenye ko) mu by’ukuri itegeka gukora ibiteye isoni ndetse n’ibibi. N’iyo bitaza kuba ingabire za Allah n’impuhwe ze kuri mwe, nta n’umwe wari kwezwa ibyaha. Ariko Allah yeza uwo ashaka, kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="22">
<translation><![CDATA[Kandi abagiriwe ubuntu ndetse n’abakungu muri mwe, ntibakarahire bavuga ko badashobora guha (ubufasha) abo bafitanye isano n’abakene (kubera amakosa bakoze), ndetse n’abimutse kubera Allah. Bityo bajye bababarira banirengagize (ibyabaye) barenzeho. Ese ntimwifuza ko namwe Allah yabababarira? Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri ba bandi bahimbira (icyaha cy’ubusambanyi) abagore biyubashye, barengana kandi b’abemeramana; (abo babahimbira) baravumwe hano ku isi ndetse no ku munsi w’imperuka, kandi bazahanishwa ibihano bihambaye,]]></translation>
<footnotes></footnotes>
</aya>
<aya number="24">
<translation><![CDATA[Umunsi indimi, amaboko n’amaguru byabo bizabashinja ibyo bajyaga bakora.]]></translation>
<footnotes></footnotes>
</aya>
<aya number="25">
<translation><![CDATA[Kuri uwo munsi Allah azabahembera ibyo bakoze mu buryo bwuzuye, (icyo gihe) bazamenya ko Allah ari We (uhemba mu) kuri kugaragara.]]></translation>
<footnotes></footnotes>
</aya>
<aya number="26">
<translation><![CDATA[Abagore b’inkozi z’ibibi (cyangwa se imvugo mbi) bakwiranye n’abagabo b’inkozi z’ibibi, ndetse n’abagabo b’inkozi z’ibibi (cyangwa se imvugo mbi) bakwiranye n’abagore b’inkozi z’ibibi. Naho abagore bakora ibikorwa byiza bakwiranye n’abagabo bakora ibikorwa byiza, ndetse n’abagabo bakora ibikorwa byiza bakwiranye n’abagore bakora ibikorwa byiza. Abo (bakora ibyiza) ni abere ku byo babavugaho. Bazababarirwa ndetse banahabwe amafunguro meza (mu Ijuru).]]></translation>
<footnotes></footnotes>
</aya>
<aya number="27">
<translation><![CDATA[Yemwe abemeye! Ntimukinjire mu mazu atari ayanyu mutabanje gukomanga no gusuhuza bene yo. Ibyo ni byo byiza kuri mwe kugira ngo mwibuke (amategeko ya Allah).]]></translation>
<footnotes></footnotes>
</aya>
<aya number="28">
<translation><![CDATA[Nimutagira uwo muhasanga, ntimukayinjiremo kugeza muhawe uburenganzira. Kandi nimusabwa gusubira inyuma, mujye musubirayo; ibyo ni byo biboneye kuri mwe. Kandi Allah azi neza ibyo mukora.]]></translation>
<footnotes></footnotes>
</aya>
<aya number="29">
<translation><![CDATA[Nta cyaha kuri mwe kwinjira (nta burenganzira mubisabiye) mu mazu adatuwemo (nko mu masoko, amasomero n’ahandi) igihe arimo ibyo mukeneye. Allah azi neza ibyo mugaragaza ndetse n’ibyo muhisha.]]></translation>
<footnotes></footnotes>
</aya>
<aya number="30">
<translation><![CDATA[(Yewe Muhamadi) bwira abemeramana b’abagabo bajye bubika amaso yabo (birinda kureba ibyaziririjwe) ndetse banarinde ibitsina byabo (ntibishore mu busambanyi). Ibyo ni byo byiza kuri bo. Mu by’ukuri Allah azi neza ibyo bakora.]]></translation>
<footnotes></footnotes>
</aya>
<aya number="31">
<translation><![CDATA[Unabwire abemeramana b’abagore kujya bubika amaso yabo (birinda kureba ibyaziririjwe) ndetse banarinde ibitsina byabo (kwishora mu busambanyi). Kandi ntibakagaragaze imirimbo yabo, usibye gusa isanzwe igaragara muri yo (uburanga, ibiganza). Ndetse bajye bamanura imyitero yabo kugera ku bituza byabo. Ntibakanagaragaze imirimbo yabo (ku bandi), usibye gusa ku bagabo babo, ba se, ba sebukwe, abahungu babo, abahungu b’abagabo babo, basaza babo, abisengeneza babo, abahungu babereye ba nyina wabo, abagore bagenzi babo, abacakara babo, abakozi b’abagabo batagira ingufu za kigabo (ibiremba), cyangwa abana batarasobanukirwa iby’ubwambure bw’abagore. Kandi (abemeramanakazi) ntibakagende bakubita ibirenge byabo hasi kugira ngo bamenyekanishe imirimbo yabo yihishe. Ndetse mujye mwicuza kwa Nyagasani wanyu mwese, yemwe abemeramana, kugira ngo mukiranuke!]]></translation>
<footnotes></footnotes>
</aya>
<aya number="32">
<translation><![CDATA[Kandi mujye mushyingira ingaragu muri mwe, (munashyingire) abagaragu n’abaja banyu barangwa n’imico myiza. Nibaba ari abakene, Allah azabakungahaza ku bw’ingabire ze. Kandi Allah ni Nyiringabire zagutse, Umumenyi uhebuje.]]></translation>
<footnotes></footnotes>
</aya>
<aya number="33">
<translation><![CDATA[Kandi abadafite ubushobozi bwo gushaka, bajye bifata kugeza igihe Allah azabahera ubushobozi mu ngabire ze. Ndetse no mu bagaragu banyu, abazashaka ko mugirana amasezerano (yo kubaha ubwigenge), mujye muyagirana igihe mubaziho imico myiza. Kandi mujye mubaha imitungo Allah yabahaye. Ndetse ntimugahatire abaja banyu gukora uburaya mugamije kubona indonke z’isi mu gihe bo bashaka kwifata. Ariko uzabahatira (gukora uburaya), mu by’ukuri nyuma y’uko kubahatira, Allah (azababarira abo baja kuko) ari Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="34">
<translation><![CDATA[Kandi rwose twabahishuriye amagambo asobanutse (akubiyemo) ingero z’ababayeho mbere yanyu ndetse (akaba) n’inyigisho ku bagandukira (Allah).]]></translation>
<footnotes></footnotes>
</aya>
<aya number="35">
<translation><![CDATA[Allah ni Urumuri rw’ibirere n’isi. Urumuri rwe (ari rwo ukwemera ndetse na Qur’an bimurikira umutima w’umwemeramana), ni nk’urw’itara riri mu kobo gafukuye mu rukuta, iryo tara rikaba riri mu kirahuri, icyo kirahuri kikaba kimeze nk’inyenyeri irabagirana, ricanishijwe amavuta y’igiti cy’umuzeti cyuje imigisha. Si icy’iburasirazuba (ku buryo izuba ritakigeraho ku gicamunsi) cyangwa icy’iburengerazuba (ku buryo izuba ritakigeraho igihe rirashe). Amavuta yacyo asa nk’amurika (ubwayo) n’ubwo yaba atagezweho n’umuriro. (Iyo ashyizwe ku muriro) aba urumuri (rw’amavuta) rugeretse ku rundi rumuri (rw’umuriro). Kandi Allah ayobora ku rumuri rwe uwo ashaka. Allah anaha abantu ingero (kugira ngo basobanukirwe), kandi Allah ni Umumenyi wa byose.]]></translation>
<footnotes></footnotes>
</aya>
<aya number="36">
<translation><![CDATA[(Urwo rumuri ruboneka) mu mazu (imisigiti) Allah yategetse ko yubakwa ikanubahwa, maze izina rye rikambarizwamo, ndetse akanasingirizwamo mu gitondo na nimugoroba,]]></translation>
<footnotes></footnotes>
</aya>
<aya number="37">
<translation><![CDATA[(N’) abantu batarangazwa n’ibicuruzwa n’ubucuruzi (ngo bibibagize) kwambaza Allah, guhozaho iswala ndetse no gutanga amaturo; batinya umunsi imitima n’amaso bizabura icyerekezo (kubera gutinya ibihano by’imperuka).]]></translation>
<footnotes></footnotes>
</aya>
<aya number="38">
<translation><![CDATA[Kugira ngo Allah azabahembere ibyiza bakoze anabongerere mu ngabire ze. Kandi Allah aha amafunguro uwo ashaka nta kugera.]]></translation>
<footnotes></footnotes>
</aya>
<aya number="39">
<translation><![CDATA[Naho ba bandi bahakanye, ibikorwa byabo ni nk’ibirorirori biri ku murambi w’ubutayu; ufite inyota akeka ko ari amazi yahagera agasanga ntayo; (uko ni na ko umuhakanyi ku munsi w’imperuka azaza yiringiye guhemberwa ibyo yakoze asange nta byo), ahubwo azahasanga Allah amuhembe ibyo akwiye (igihano cy’umuriro). Kandi Allah ni Ubanguka mu ibarura.]]></translation>
<footnotes></footnotes>
</aya>
<aya number="40">
<translation><![CDATA[Cyangwa (ibikorwa byabo) ni nk’umwijima wo mu nyanja ifite ubujyakuzimu burebure, itwikiriwe n’umuhengeri utwikiriwe n’undi muhengeri, hejuru yayo hari ibicu byirabura; ni umwijima ugeretse hejuru y’undi, umuntu aramutse arambuye ukuboko kwe akubona bigoranye (kubera umwijima ukabije). Kandi uwo Allah atahaye urumuri, nta rundi rumuri yagira (rwamuyobora).]]></translation>
<footnotes></footnotes>
</aya>
<aya number="41">
<translation><![CDATA[Ese (yewe Muhamadi) ntuzi ko ibiri mu birere n’ibiri ku isi, ndetse n’inyoni igihe zirambuye amababa (ziguruka mu kirere) bisingiza Allah? Rwose buri (kiremwa) cyose kizi uko gisenga n’uko gisingiza. Kandi Allah ni Umumenyi w’ibyo bikora.]]></translation>
<footnotes></footnotes>
</aya>
<aya number="42">
<translation><![CDATA[Kandi ubwami bw’ibirere n’ubw’isi ni ubwa Allah, ndetse kwa Allah ni ho (byose) bizasubira.]]></translation>
<footnotes></footnotes>
</aya>
<aya number="43">
<translation><![CDATA[Ese (yewe Muhamadi) ntubona ko Allah agenza ibicu, hanyuma akabihuriza hamwe, maze akabigerekeranya nuko ukabona imvura ibimanukamo? Kandi (Allah) amanura urubura mu kirere (ruturutse) mu bicu bimeze nk’imisozi, akaruteza uwo ashaka ndetse akanarurinda uwo ashaka. Urumuri rw’imirabyo (ituruka mu kugongana kw’ibicu) ruba rwenda guhuma amaso.]]></translation>
<footnotes></footnotes>
</aya>
<aya number="44">
<translation><![CDATA[Allah asimburanya ijoro n’amanywa. Mu by’ukuri muri ibyo harimo isomo ku bashishoza.]]></translation>
<footnotes></footnotes>
</aya>
<aya number="45">
<translation><![CDATA[Kandi Allah yaremye buri nyamaswa yose mu mazi (intanga). Muri byo, hari ibikururanda, no muri byo hari ibigendera ku maguru abiri, ndetse no muri byo hari ibigendera ku maguru ane. Allah arema ibyo ashaka. Mu by’ukuri Allah ni Ushobora byose.]]></translation>
<footnotes></footnotes>
</aya>
<aya number="46">
<translation><![CDATA[Kandi rwose twabahishuriye amagambo asobanutse. Kandi Allah ayobora uwo ashaka mu nzira igororotse.]]></translation>
<footnotes></footnotes>
</aya>
<aya number="47">
<translation><![CDATA[Kandi (indyarya) ziravuga ziti “Twemeye Allah n’Intumwa (Muhamadi), kandi twumvira (amategeko yabo).” Hanyuma nyuma y’ibyo, agatsiko muri bo kagatera umugongo (kakanga gukurikiza ayo mategeko); abo ntabwo ari abemeramana.]]></translation>
<footnotes></footnotes>
</aya>
<aya number="48">
<translation><![CDATA[N’iyo bahamagawe ngo bagane Allah ndetse n’Intumwa ye kugira ngo abakiranure, icyo gihe agatsiko muri bo karabyanga kagatera umugongo.]]></translation>
<footnotes></footnotes>
</aya>
<aya number="49">
<translation><![CDATA[Ariko iyo ari bo bafite ukuri, baza bayigana (Intumwa) bicishije bugufi.]]></translation>
<footnotes></footnotes>
</aya>
<aya number="50">
<translation><![CDATA[Ese bafite uburwayi mu mitima yabo? Cyangwa se barashidikanya? Cyangwa batinya ko Allah n’Intumwa ye batabakiranura mu kuri? Ahubwo ni bo nkozi z’ibibi.]]></translation>
<footnotes></footnotes>
</aya>
<aya number="51">
<translation><![CDATA[Mu by’ukuri imvugo y’abemeye igihe bahamagariwe kugana Allah n’Intumwa ye kugira ngo babakiranure, ni ukuvuga bati “Turumvise kandi turumviye.” Abo ni bo bakiranutsi (bazaba mu Ijuru ubuziraherezo).]]></translation>
<footnotes></footnotes>
</aya>
<aya number="52">
<translation><![CDATA[Kandi uwumvira Allah n’Intumwa ye, akanatinya Allah ndetse akanamugandukira; abo ni bo batsinze.]]></translation>
<footnotes></footnotes>
</aya>
<aya number="53">
<translation><![CDATA[Barahira mu izina rya Allah indahiro zabo zikomeye ko (wowe Muhamadi) nuramuka ubategetse gusohoka (bajya guharanira inzira ya Allah), bazajyayo. Vuga uti “Mwirahira; uko kumvira kwanyu kurazwi (si ukuri).” Mu by’ukuri Allah azi byimazeyo ibyo mukora.]]></translation>
<footnotes></footnotes>
</aya>
<aya number="54">
<translation><![CDATA[Vuga (yewe Muhamadi) uti “Nimwumvire Allah munumvire Intumwa, ariko nimuhakana (mumenye ko) iyo Ntumwa izabazwa ibyo yashinzwe, namwe mukabazwa ibyo mwashinzwe.” Nyamara nimuramuka muyumviye muzaba muyobotse. Nta kindi Intumwa ishinzwe kitari ugusohoza ubutumwa mu buryo bugaragara gusa.]]></translation>
<footnotes></footnotes>
</aya>
<aya number="55">
<translation><![CDATA[Allah yasezeranyije abemeye muri mwe bakanakora ibikorwa byiza ko rwose azabagira abazungura ku isi nk’uko yabigiriye abababanjirije. Kandi ko azubahisha idini ryabo yabahitiyemo (Isilamu). Ndetse ibihe bahozemo by’ubwoba azabisimbuza iby’umutekano (igihe cyose bazaba) bangaragira batambangikanya n’icyo ari cyo cyose. Ariko abazahakana nyuma y’ibyo, abo ni bo byigomeke.]]></translation>
<footnotes></footnotes>
</aya>
<aya number="56">
<translation><![CDATA[Kandi mujye muhozaho iswala munatange amaturo, ndetse munumvire Intumwa (Muhamadi) kugira ngo mugirirwe impuhwe.]]></translation>
<footnotes></footnotes>
</aya>
<aya number="57">
<translation><![CDATA[Ntuzibwire ko ba bandi bahakanye bananiye (Allah kubahanira) ku isi. Ahubwo ubuturo bwabo buzaba mu muriro, kandi ni ryo herezo ribi.]]></translation>
<footnotes></footnotes>
</aya>
<aya number="58">
<translation><![CDATA[Yemwe abemeye! Abacakara banyu ndetse na ba bandi bataragimbuka muri mwe, bajye babasaba uburenganzira (bwo kwinjira mu byumba byanyu) mu bihe bitatu: mbere y’isengesho ryo mu rukerera, igihe mwiyambuye imyambaro yanyu ku manywa (muruhutse), ndetse na nyuma y’isengesho rya nijoro. (Ibyo) bihe bitatu ni ibyanyu by’umwihariko (muruhukamo). Mu bindi bihe bitari ibyo, nta cyaha kuri mwe cyangwa kuri bo kuba mwanyuranyuranamo. Uko ni ko Allah abasobanurira amagambo ye. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="59">
<translation><![CDATA[Kandi abato muri mwe nibagera igihe cyo kugimbuka, bajye basaba uburenganzira (bwo kwinjira mu byumba byanyu) nk’uko bakuru babo babusaba. Uko ni ko Allah abasobanurira amagambo ye. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="60">
<translation><![CDATA[Naho abagore bacuze batagifite icyizere cyo kurongorwa (kubera izabukuru), nta cyaha kuri bo kuba bakwambura imyitero yabo ariko batagaragaza imirimbo (iri ahihishe), nyamara baramutse biyubashye (ntibayikuremo) byaba ari byo byiza kuri bo. Kandi Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="61">
<translation><![CDATA[Si bibi ku muntu utabona, uwamugaye, umurwayi cyangwa mwe ubwanyu kuba mwarya mu ngo zanyu, mu ngo za ba so, mu ngo za ba nyoko, mu ngo z’abavandimwe banyu, mu ngo za bashiki banyu, mu ngo za ba so wanyu, mu ngo za ba nyoko wanyu, mu ngo za ba nyokorome, mu ngo za ba nyogosenge, mu ngo (z’abo) mufitiye imfunguzo (mwarindishijwe) cyangwa mu ngo z’inshuti zanyu. Ndetse si n’ikosa kuri mwe kuba mwasangirira hamwe cyangwa se mukarya intatane. Ariko igihe mwinjiye mu mazu (atuwe ndetse n’adatuwe), mujye musuhuzanya mu ndamutso nziza ituruka kwa Allah kandi yuje imigisha.[1] Uko ni ko Allah abasobanurira amagambo ye, kugira ngo musobanukirwe.]]></translation>
<footnotes><![CDATA[[1] Iyo ndamutso ni (Assalamu alayikum wa rah’matullahi wa barakatuhu)]]></footnotes>
</aya>
<aya number="62">
<translation><![CDATA[Mu by’ukuri abemeramana nyabo ni ba bandi bemeye Allah n’Intumwa ye (Muhamadi). Kandi igihe bari kumwe na yo mu gikorwa kibahuza, nta ho bajya batabanje kuyisaba uruhushya. Mu by’ukuri abo bagusaba uruhushya ni bo bemera Allah n’Intumwa ye (by’ukuri). Bityo, nibaramuka bagusabye uruhushya ku bw’impamvu zabo bwite, ujye uruha uwo ushatse muri bo kandi unabasabire Allah imbabazi. Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="63">
<translation><![CDATA[Ntimukajye muhamagara Intumwa y’Imana (mu mazina yayo bwite) nk’uko muhamagarana hagati yanyu (Ahubwo mujye mumwubaha muvuge muti ‘Yewe Ntumwa y’Imana!’) Rwose Allah azi abasohoka rwihishwa muri mwe bikingakinga ku bandi. Bityo, abigomeka ku mategeko yayo (Intumwa) bajye bitwararika batazavaho bakagerwaho n’ikigeragezo cyangwa bakagerwaho n’ibihano bibabaza.]]></translation>
<footnotes></footnotes>
</aya>
<aya number="64">
<translation><![CDATA[Mu by’ukuri ibiri mu birere n’ibiri ku isi ni ibya Allah. Rwose azi neza ibyo (mwe) muri mo, kandi (azi) n’umunsi (abantu bose) bazasubizwa iwe maze akababwira ibyo bakoze. Kandi Allah ni Umumenyi wa byose.]]></translation>
<footnotes></footnotes>
</aya>
</sura>
<sura number="25">
<aya number="1">
<translation><![CDATA[Ubutagatifu ni ubw’uwamanuriye umugaragu we (Muhamadi) igitabo cya Fur’qan (gitandukanya ukuri n’ikinyoma, ari cyo Qur’an), kugira ngo abe umuburizi w’ibiremwa byose.]]></translation>
<footnotes></footnotes>
</aya>
<aya number="2">
<translation><![CDATA[We Nyirubwami bw’ibirere n’isi, utarigeze agira umwana ndetse ntanagire n’umufasha mu bwami (bwe). Yanaremye buri kintu cyose kandi agiha ikigero kigikwiriye.]]></translation>
<footnotes></footnotes>
</aya>
<aya number="3">
<translation><![CDATA[(Abahakanyi) bishyiriyeho ibigirwamana bitari We (Allah), bitigeze bigira icyo birema na kimwe, ahubwo na byo ubwabyo byararemwe. Nta kibi byakwikiza ndetse nta n’icyiza byakwimarira, kandi ntibifite ubushobozi bwo kwica cyangwa gutanga ubuzima, habe n’ubwo kuzura (abapfuye).]]></translation>
<footnotes></footnotes>
</aya>
<aya number="4">
<translation><![CDATA[Abahakanye baravuze bati “Iyi (Qur’an) nta kindi iri cyo usibye kuba ari ikinyoma (Muhamadi) yahimbye abifashijwemo n’abandi bantu. Rwose (ibyo bavuga) ni bibi cyane kandi ni n’ikinyoma.”]]></translation>
<footnotes></footnotes>
</aya>
<aya number="5">
<translation><![CDATA[Baranavuze bati “(Qur’an) ni inkuru z’abo hambere (Muhamadi) bamwandikiye; akaba azisomerwa mu gitondo na nimugoroba.”]]></translation>
<footnotes></footnotes>
</aya>
<aya number="6">
<translation><![CDATA[Vuga (yewe Muhamadi) uti “(Qur’an) yahishuwe n’uzi amabanga yo mu birere n’isi (Allah). Mu by’ukuri We ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="7">
<translation><![CDATA[Baranavuze bati “Iyi ni ntumwa ki, irya ibiryo ikanajya mu masoko (nkatwe)? Kuki itamanuriwe umumalayika ngo ayifashe kuburira (abantu)?”]]></translation>
<footnotes></footnotes>
</aya>
<aya number="8">
<translation><![CDATA[“Cyangwa (kubera iki iyo ntumwa) itamanuriwe ubutunzi, cyangwa ngo igire umurima ikuramo amafunguro?” Kandi abahakanyi baranavuze bati “Uwo mukurikiye nta cyo ari cyo usibye kuba ari umuntu warozwe!”]]></translation>
<footnotes></footnotes>
</aya>
<aya number="9">
<translation><![CDATA[Reba uko bakugize iciro ry’imigani (kugira ngo babone uko baguhakana!) Ahubwo barayobye, kandi ntibashobora kugera mu nzira (igororotse).]]></translation>
<footnotes></footnotes>
</aya>
<aya number="10">
<translation><![CDATA[Ubutagatifu ni ubwe (Allah), aramutse abishatse yaguha ibyiza biruta ibyo; (yaguha) imirima itembamo imigezi (ku isi) ndetse akanaguha ingoro (zihambaye).]]></translation>
<footnotes></footnotes>
</aya>
<aya number="11">
<translation><![CDATA[Nyamara bahakanye imperuka, kandi abahakana imperuka twabateganyirije umuriro utwika.]]></translation>
<footnotes></footnotes>
</aya>
<aya number="12">
<translation><![CDATA[(Umuriro) nubabonera kure, bazumva ijwi ry’uburakari bwawo no kugurumana kwawo.]]></translation>
<footnotes></footnotes>
</aya>
<aya number="13">
<translation><![CDATA[N’igihe bazajugunywa mu mfunganwa zawo baboshye, aho ni ho bazisabira kurimbuka (ngo bakire ububabare bwawo).]]></translation>
<footnotes></footnotes>
</aya>
<aya number="14">
<translation><![CDATA[(Maze babwirwe bati) “Uyu munsi mwisaba kurimbuka inshuro imwe, ahubwo nimusabe kurimbuka kenshi (kuko nta cyo biri bubamarire)!”]]></translation>
<footnotes></footnotes>
</aya>
<aya number="15">
<translation><![CDATA[Vuga (yewe Muhamadi) uti “Ese uwo (muriro) ni wo mwiza, cyangwa ijuru rihoraho abagandukira (Allah) basezeranyijwe ngo ribe igihembo cyabo ndetse n’iherezo ryabo (ni ryo ryiza)?”]]></translation>
<footnotes></footnotes>
</aya>
<aya number="16">
<translation><![CDATA[Bazaribonamo ibyo bazifuza byose kandi bazabamo ubuziraherezo. Iryo ni isezerano rya Nyagasani wawe rigomba gusohora.]]></translation>
<footnotes></footnotes>
</aya>
<aya number="17">
<translation><![CDATA[Kandi umunsi (Allah) azabakoranyiriza hamwe n’ibyo basengaga bitari Allah, azavuga ati “Ese ni mwe mwayobeje aba bagaragu banjye, cyangwa ni bo ubwabo bayobye inzira (y’ukuri)?”]]></translation>
<footnotes></footnotes>
</aya>
<aya number="18">
<translation><![CDATA[(Ababangikanyijwe na Allah) bazavuga bati “Ubutagatifu ni ubwawe! Ntabwo byari bikwiye ko habaho abandi tugira inshuti batari Wowe, ahubwo bo n’ababyeyi babo wabahaye umunezero kugeza ubwo bibagiwe urwibutso (rwawe), nuko baba abantu barimbutse.”]]></translation>
<footnotes></footnotes>
</aya>
<aya number="19">
<translation><![CDATA[(Ababangikanyamana bazabwirwa bati) “Rwose (ibigirwamana mwasengaga) byabanyomoje mu byo mubivugaho (ko ari byo mana zanyu), bityo ntimushobora kwikiza (ibihano) cyangwa ngo mubone ubutabazi. N’uzaramuka abangikanyije (Allah) muri mwe, tuzamusogongeza ibihano bikaze.”]]></translation>
<footnotes></footnotes>
</aya>
<aya number="20">
<translation><![CDATA[Kandi nta ntumwa twigeze twohereza mbere yawe (yewe Muhamadi) ngo zibure kuba zararyaga ibyo kurya ndetse zikarema n’amasoko. Kandi bamwe muri mwe twabagize ibigeragezo ku bandi; ese mushobora kwihangana? Kandi Nyagasani wawe ni Ubona bihebuje (buri kintu).]]></translation>
<footnotes></footnotes>
</aya>
<aya number="21">
<translation><![CDATA[Naho ba bandi batizera kuzahura natwe, baravuze bati “Kuki tutohererezwa Abamalayika (bo kutubwira ko uri Intumwa y’ukuri) cyangwa ngo tubone Nyagasani wacu?” Rwose bishyize hejuru bikabije baranarengera!]]></translation>
<footnotes></footnotes>
</aya>
<aya number="22">
<translation><![CDATA[Umunsi bazabona Abamalayika, nta nkuru nziza (abo bamalayika bazaba bazaniye) inkozi z’ibibi kuri uwo munsi, (ahubwo) bazazibwira bati “Mukumiriwe (kwinjira mu ijuru) bidasubirwaho.”]]></translation>
<footnotes></footnotes>
</aya>
<aya number="23">
<translation><![CDATA[Maze twerekere ku bikorwa bakoze tubigire umukungugu utumuka..]]></translation>
<footnotes></footnotes>
</aya>
<aya number="24">
<translation><![CDATA[Kuri uwo munsi, abo mu ijuru bazaba bafite icyicaro cyiza n’aho kuruhukira hahebuje.]]></translation>
<footnotes></footnotes>
</aya>
<aya number="25">
<translation><![CDATA[(Unibuke) umunsi ikirere kizasatagurika (mu myenge yacyo) hagaragaramo ibicu, maze abamalayika bakamanurwa ari benshi.]]></translation>
<footnotes></footnotes>
</aya>
<aya number="26">
<translation><![CDATA[Ubwami nyabwo kuri uwo munsi buzaba ari ubwa Nyirimpuhwe (Allah), kandi uzaba ari umunsi ukomeye ku bahakanyi.]]></translation>
<footnotes></footnotes>
</aya>
<aya number="27">
<translation><![CDATA[(Unibuke) umunsi inkozi y’ibibi izirumagura intoki (yicuza ibyo yakoze) igira iti “Iyo nza kuba narayobotse inzira y’Intumwa (Muhamadi)!”]]></translation>
<footnotes></footnotes>
</aya>
<aya number="28">
<translation><![CDATA[“Mbega ibyago byanjye! Iyo nza kuba ntaragize kanaka inshuti magara!”]]></translation>
<footnotes></footnotes>
</aya>
<aya number="29">
<translation><![CDATA[Rwose yaranyobeje antesha gukurikira urwibutso (Qur’an), nyuma yuko rwari rwarangezeho. Kandi Shitani atererana umuntu.]]></translation>
<footnotes></footnotes>
</aya>
<aya number="30">
<translation><![CDATA[Nuko Intumwa (Muhamadi) iravuga iti “Nyagasani wanjye! Mu by’ukuri abantu banjye bitaruye iyi Qur’an (ntibayiha agaciro.)”]]></translation>
<footnotes></footnotes>
</aya>
<aya number="31">
<translation><![CDATA[Uko ni na ko buri muhanuzi twamushyiriyeho abanzi bakomoka mu nkozi z’ibibi. Ariko Nyagasani wawe arahagije kuba Uyobora ndetse n’Umutabazi.]]></translation>
<footnotes></footnotes>
</aya>
<aya number="32">
<translation><![CDATA[Na ba bandi bahakanye baravuze bati “Kuki (Muhamadi) atahishuriwe Qur’an icyarimwe ari imbumbe?” (Allah aravuga ati) “Uko (kuyihishura itatanye) ni ukugira ngo tuyikoreshe tugukomeza umutima (yewe Muhamadi). Kandi twayiguhishuriye buhoro buhoro (kugira ngo yorohere abayisoma).”]]></translation>
<footnotes></footnotes>
</aya>
<aya number="33">
<translation><![CDATA[Kandi nta rugero bakuzanira (rugamije guhinyura Qur’an) ngo tubure kukuzanira (igisubizo cy’) ukuri ndetse n’ibisobanuro birushijeho kuba byiza.]]></translation>
<footnotes></footnotes>
</aya>
<aya number="34">
<translation><![CDATA[Ba bandi bazakoranyirizwa mu muriro wa Jahanamu bagenza uburanga bwabo, ni bo bazaba bari mu rwego rubi kandi barayobye inzira (y’ukuri) bikabije.]]></translation>
<footnotes></footnotes>
</aya>
<aya number="35">
<translation><![CDATA[Kandi mu by’ukuri twahaye Musa igitabo (Tawurati), tunamugenera umuvandimwe we Haruna (Aroni) kugira ngo amufashe.]]></translation>
<footnotes></footnotes>
</aya>
<aya number="36">
<translation><![CDATA[Nuko turababwira tuti “Nimujye ku bantu bahakanye amagambo yacu (maze bajyayo barabigisha ariko bakomeza guhakana), nuko turabarimbura bihambaye.”]]></translation>
<footnotes></footnotes>
</aya>
<aya number="37">
<translation><![CDATA[Ndetse n’abantu ba Nuhu (Nowa) ubwo bahinyuraga Intumwa, twabaroshye mu mazi maze tubagira isomo ku bantu. Kandi inkozi z’ibibi twaziteguriye ibihano bibabaza.]]></translation>
<footnotes></footnotes>
</aya>
<aya number="38">
<translation><![CDATA[(Twanarimbuye) aba Adi[1] ndetse n’aba Thamudu,[2] n’abari baturiye iriba rya Rasi,[3] ndetse n’ibisekuru byinshi byabayeho hagati aho.]]></translation>
<footnotes><![CDATA[[1] Adi ni izina ry’umuntu witirirwa ubwoko bw’aba Adi, bakaba baratumweho Intumwa yitwa Hudu, ubu bwoko bukaba bwari butuye Ah’qaf muri Omani. 
[2] Thamudu: Ni abantu bitiriwe umukurambere wabo witwaga Thamudu, bakaba baratumweho Intumwa yitwa Swaleh, ubu bwoko bukaba bwari butuye aho bita Al Hijri ubu ni muri Arabiya Sawudite.
[3] Abantu bari baturiye iriba rya Rasi, Qur’an nta byinshi yabavuzeho uretse kugaragaza ko ari bamwe mu bantu basengaga imana y’igiti, nuko Allah aboherereza Intumwa barayihakana maze barayica bayita muri iryo riba, nuko Allah araboreka. Bamwe mu banyamateka bavuga ko kuri ubu ari mu gihugu cya Azerbaijan, abandi bakavuga ko ari Antioche muri Turukiya, abandi bakavuga ko ari mu buhinde.]]></footnotes>
</aya>
<aya number="39">
<translation><![CDATA[Kandi buri wese (muri bo) twamuhaye ingero zihagije, maze bose (banga kwemera) tubarimbura bihambaye.]]></translation>
<footnotes></footnotes>
</aya>
<aya number="40">
<translation><![CDATA[Kandi rwose (Ababangikanyamana b’i Maka) bajyaga banyura ku mudugudu (w’abantu ba Lutwi) wamanuriweho imvura mbi (y’amabuye). Ese ntibawubonaga (ngo bibahe isomo)? Ahubwo ntibizeraga izuka.]]></translation>
<footnotes></footnotes>
</aya>
<aya number="41">
<translation><![CDATA[N’iyo bakubonye (yewe Muhamadi) baragukerensa (bagira bati) “Ese uyu ni we Allah yatumye ngo abe Intumwa?”]]></translation>
<footnotes></footnotes>
</aya>
<aya number="42">
<translation><![CDATA[“Yari hafi yo kutuyobya ngo adukure ku mana zacu, iyo tutaza kwihangana ngo tuzikomereho!” Ariko igihe bazabona ibihano ni bwo bazamenya uwayobye cyane inzira (y’ukuri)?]]></translation>
<footnotes></footnotes>
</aya>
<aya number="43">
<translation><![CDATA[Ese (yewe Muhamadi) wabonye uwafashe irari rye akarigira imana ye? Ese ni wowe uzamubera umwishingizi (wo kumugarura ku kwemera)?]]></translation>
<footnotes></footnotes>
</aya>
<aya number="44">
<translation><![CDATA[Cyangwa utekereza ko abenshi muri bo bumva cyangwa basobanukirwa (amagambo ya Allah)? Ahubwo bameze nk’amatungo ndetse bo bayobye cyane bata inzira.]]></translation>
<footnotes></footnotes>
</aya>
<aya number="45">
<translation><![CDATA[Ese ntubona uko Nyagasani wawe arambura igicucu? N’iyo aza kubishaka yari kukigumisha hamwe. Hanyuma izuba twarigize ikimenyetso cyacyo.[1]]]></translation>
<footnotes><![CDATA[[1] Iyo izuba rirashe igicucu cya buri kintu kiba ari kirekire, nuko ku manywa kikagenda kigabanuka. Maze ku gicamunsi kikongera kuba kirekire uko izuba rigenda rirenga. Iyo hataza kubaho izuba n’igicucu nticyari kubaho.]]></footnotes>
</aya>
<aya number="46">
<translation><![CDATA[Maze tukagenda tukigabanya tukigarura iwacu buhoro buhoro.]]></translation>
<footnotes></footnotes>
</aya>
<aya number="47">
<translation><![CDATA[Kandi ni We (Allah) wabagiriye ijoro kuba nk’umwambaro (ubahishira), ibitotsi abigira ikiruhuko ndetse n’amanywa ayagira igihe cyo gushakisha imibereho.]]></translation>
<footnotes></footnotes>
</aya>
<aya number="48">
<translation><![CDATA[Ni na We wohereza imiyaga itanga icyizere, ibanziriza impuhwe ze (imvura); kandi tumanura mu kirere amazi asukuye.]]></translation>
<footnotes></footnotes>
</aya>
<aya number="49">
<translation><![CDATA[Kugira ngo dusubize ubuzima ubutaka bwapfuye (bwakakaye), kandi tunayanywesha byinshi mu byo twaremye; (yaba) amatungo ndetse n’abantu.]]></translation>
<footnotes></footnotes>
</aya>
<aya number="50">
<translation><![CDATA[Kandi rwose (imvura) twarayibasaranganyije kugira ngo batekereze (inema za Allah), ariko abenshi mu bantu baranze bahitamo guhakana.]]></translation>
<footnotes></footnotes>
</aya>
<aya number="51">
<translation><![CDATA[N’iyo dushaka twari kohereza umuburizi muri buri mudugudu.]]></translation>
<footnotes></footnotes>
</aya>
<aya number="52">
<translation><![CDATA[Bityo ntuzumvire abahakanyi, ahubwo ujye uhangana na bo (ubigisha) uyifashishije (Qur’an).]]></translation>
<footnotes></footnotes>
</aya>
<aya number="53">
<translation><![CDATA[Kandi (Allah) ni We wahuje inyanja ebyiri; ifite amazi y’urubogobogo amara inyota, naho indi ikaba urwunyunyu rukaze. Maze ashyira urubibi hagati yazo rutuma zitivanga.]]></translation>
<footnotes></footnotes>
</aya>
<aya number="54">
<translation><![CDATA[Ndetse ni na We waremye umuntu amukomoye mu mazi (intanga), anamushyiriraho uburyo azajya agira amasano binyuze mu maraso ndetse no gushyingiranwa. Kandi Nyagasani wawe ni Ushobora byose.]]></translation>
<footnotes></footnotes>
</aya>
<aya number="55">
<translation><![CDATA[(Abahakanyi) basenga ibitari Allah bitagira icyo bibamarira cyangwa ngo bigire icyo bibatwara. Kandi umuhakanyi afatanya (na Shitani) kwigomeka kuri Nyagasani we.]]></translation>
<footnotes></footnotes>
</aya>
<aya number="56">
<translation><![CDATA[Kandi nta kindi twakoherereje usibye kuba utanga inkuru nziza (yo kuzagororerwa ijuru ku bazumvira Allah) ndetse n’umuburizi (ku bazigomeka).]]></translation>
<footnotes></footnotes>
</aya>
<aya number="57">
<translation><![CDATA[Vuga (yewe Muhamadi) uti “Ntabwo (kubagezaho ubutumwa) mbibasabira igihembo, ariko uzashaka gukurikira inzira imuganisha kwa Nyagasani we (yemerewe kugira icyo atanga mu nzira ya Allah ku bushake bwe).”]]></translation>
<footnotes></footnotes>
</aya>
<aya number="58">
<translation><![CDATA[Ujye uniringira Uhoraho (Nyirubuzima bwuzuye), Udapfa, unamusingize umushima. Kandi arahagije kuba azi byimazeyo ibyaha by’abagaragu be.]]></translation>
<footnotes></footnotes>
</aya>
<aya number="59">
<translation><![CDATA[We waremye ibirere n’isi ndetse n’ibiri hagati yabyo mu minsi itandatu, hanyuma Nyirimpuhwe (Allah) aganza hejuru ya Ar’shi.[1] Bityo (yewe Muhamadi) mubaze ibijyanye na We (akwibwire kuko) ariyizi neza.]]></translation>
<footnotes><![CDATA[[1] Reba uko twasobanuye iri jambo muri Surat al A’araf: 54.]]></footnotes>
</aya>
<aya number="60">
<translation><![CDATA[N’iyo (abahakanyi) babwiwe bati “Nimwubamire Nyirimpuhwe!” Baravuga bati “Nyirimpuhwe nde? Ese tugomba kubamira uwo (wowe Muhamadi) udutegetse?” Nuko ibyo bikabongerera guhunga (ukuri).]]></translation>
<footnotes></footnotes>
</aya>
<aya number="61">
<translation><![CDATA[Ubutagatifu ni ubw’uwashyize inyenyeri nini mu kirere, akanashyiramo itara ryaka (izuba) ndetse n’ukwezi kumurika.]]></translation>
<footnotes></footnotes>
</aya>
<aya number="62">
<translation><![CDATA[Ni na We washyizeho ugusimburana kw’ijoro n’amanywa (kugira ngo bibere isomo) wa wundi ushaka kwibuka cyangwa gushimira.]]></translation>
<footnotes></footnotes>
</aya>
<aya number="63">
<translation><![CDATA[Kandi abagaragu ba (Allah) Nyirimpuhwe ni ba bandi bagenda ku isi biyoroheje. N’iyo injiji zibavugishije (amagambo mabi) baravuga bati “Amahoro!”]]></translation>
<footnotes></footnotes>
</aya>
<aya number="64">
<translation><![CDATA[Ni na bo barara amajoro bubama, ndetse banahagaze (basingiza) Nyagasani wabo.]]></translation>
<footnotes></footnotes>
</aya>
<aya number="65">
<translation><![CDATA[Ni na bo bavuga bati “Nyagasani wacu! Dukize ibihano by’umuriro wa Jahanamu, kubera ko mu by’ukuri ibihano byawo bizahoraho.”]]></translation>
<footnotes></footnotes>
</aya>
<aya number="66">
<translation><![CDATA[Mu by’ukuri (umuriro) ni ho hantu habi ho kuba no gutura.]]></translation>
<footnotes></footnotes>
</aya>
<aya number="67">
<translation><![CDATA[Ni na bo batanga (mu byo batunze) badasesagura, cyangwa ngo bagundire. Ahubwo bajya hagati y’ibyo byombi.]]></translation>
<footnotes></footnotes>
</aya>
<aya number="68">
<translation><![CDATA[Ni na bo batabangikanya Allah n’izindi mana, ntibice icyo Allah yaziririje bitanyuze mu kuri, kandi ntibanasambane. Kandi ukora ibyo azahura n’ibihano (bibabaza).]]></translation>
<footnotes></footnotes>
</aya>
<aya number="69">
<translation><![CDATA[Azongererwa ibihano ku munsi w’imperuka, kandi azabibamo ubuziraherezo asuzuguritse.]]></translation>
<footnotes></footnotes>
</aya>
<aya number="70">
<translation><![CDATA[Usibye uzicuza akanemera (Allah) ndetse akanakora ibikorwa byiza; abo ibikorwa byabo bibi Allah azabihinduramo ibyiza. Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="71">
<translation><![CDATA[Kandi uwicujije akanakora ibyiza, mu by’ukuri aba yicujije kuri Allah ukwicuza nyako.]]></translation>
<footnotes></footnotes>
</aya>
<aya number="72">
<translation><![CDATA[(Abagaragu ba Nyirimpuhwe kandi) ni na bo batajya baba abahamya b’ibinyoma, kandi iyo banyuze ku bidafite akamaro, babinyuraho biyubashye.]]></translation>
<footnotes></footnotes>
</aya>
<aya number="73">
<translation><![CDATA[Ni na bo kandi igihe bibukijwe amagambo ya Nyagasani wabo, batifata nk’abatumva cyangwa nk’abatabona.]]></translation>
<footnotes></footnotes>
</aya>
<aya number="74">
<translation><![CDATA[Ni na bo kandi bavuga bati “Nyagasani wacu! Duhe kunezezwa n’abagore bacu ndetse n’urubyaro rwacu, kandi utugire kuba abayobozi b’abagandukiramana.”]]></translation>
<footnotes></footnotes>
</aya>
<aya number="75">
<translation><![CDATA[Abo ni bo bazahembwa imyanya yo hejuru (mu ijuru) kubera ukwihangana kwabo. Bazakirizwamo indamutso n’amagambo by’amahoro,]]></translation>
<footnotes></footnotes>
</aya>
<aya number="76">
<translation><![CDATA[Bazabamo ubuziraherezo. Ni ho hantu heza ho kuba no gutura.]]></translation>
<footnotes></footnotes>
</aya>
<aya number="77">
<translation><![CDATA[Vuga (yewe Muhamadi) uti “Iyo bitaza kuba ugusaba kwanyu, Nyagasani wanjye ntiyari kubitaho ariko (mwebwe abahakanyi) mwahinyuye (Intumwa ye). Bityo ibihano byanyu bizahoraho.”]]></translation>
<footnotes></footnotes>
</aya>
</sura>
<sura number="26">
<aya number="1">
<translation><![CDATA[Twaa Siin Miim.[1]]]></translation>
<footnotes><![CDATA[[1] Twaa Siin Miim: Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Iyi ni imirongo y’igitabo gisobanutse (Qur’an).]]></translation>
<footnotes></footnotes>
</aya>
<aya number="3">
<translation><![CDATA[Hari ubwo (yewe Muhamadi) wazicwa n’agahinda kubera ko batemeye (ubutumwa bwawe).]]></translation>
<footnotes></footnotes>
</aya>
<aya number="4">
<translation><![CDATA[Tubishatse twabamanurira igitangaza giturutse mu kirere, maze amajosi yabo agahora acyicishijeho bugufi (baba babishaka cyangwa batabishaka, ariko nta we dushaka guhatira kwemera).]]></translation>
<footnotes></footnotes>
</aya>
<aya number="5">
<translation><![CDATA[Kandi nta rwibutso rushya ruturutse kuri (Allah) Nyirimpuhwe rubageraho ngo babure kurwirengagiza.]]></translation>
<footnotes></footnotes>
</aya>
<aya number="6">
<translation><![CDATA[Rwose barahakanye; bityo inkuru z’ibyo bakerensaga zizabageraho (bidatinze).]]></translation>
<footnotes></footnotes>
</aya>
<aya number="7">
<translation><![CDATA[Ese ntibitegereza uko isi twayimejejeho buri bwoko bwiza (bw’ibimera)?]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="9">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="10">
<translation><![CDATA[(Unibuke) ubwo Nyagasani wawe yahamagaraga Musa (akamubwira ati) “Jya ku bantu b’inkozi z’ibibi”,]]></translation>
<footnotes></footnotes>
</aya>
<aya number="11">
<translation><![CDATA[Abantu ba Farawo, (ubabwire uti) “Ese ntibakwiye gutinya (ibihano bya Allah, bakareka ibibi barimo)?”]]></translation>
<footnotes></footnotes>
</aya>
<aya number="12">
<translation><![CDATA[(Musa) aravuga ati “Nyagasani! Mu by’ukuri ndatinya ko bazampinyura,]]></translation>
<footnotes></footnotes>
</aya>
<aya number="13">
<translation><![CDATA[Maze igituza cyanjye kigafungana (kubera intimba n’agahinda), kandi ururimi rwanjye ntirubanguka (mu gusobanura amagambo). Bityo nyoherereza Haruna (aze amfashe).”]]></translation>
<footnotes></footnotes>
</aya>
<aya number="14">
<translation><![CDATA[“Kandi (abantu ba Farawo) hari icyaha banshinja, nkaba ntinya ko bazanyica.”]]></translation>
<footnotes></footnotes>
</aya>
<aya number="15">
<translation><![CDATA[(Allah) aravuga ati “Si ko bimeze (ntibazakwica)! Ngaho mwembi nimujyane ibitangaza byacu (kwa Farawo). Mu by’ukuri tuzaba turi kumwe namwe twumva (ibizavugwa byose).”]]></translation>
<footnotes></footnotes>
</aya>
<aya number="16">
<translation><![CDATA[Mwembi nimujye kwa Farawo mumubwire muti “Mu by’ukuri twe turi Intumwa za Nyagasani w’ibiremwa byose.”]]></translation>
<footnotes></footnotes>
</aya>
<aya number="17">
<translation><![CDATA[(Adutumye) ngo “Rekura bene Isiraheli tubajyane.”]]></translation>
<footnotes></footnotes>
</aya>
<aya number="18">
<translation><![CDATA[(Farawo) aravuga ati “Ese ntitwakureze kuva ukiri umwana, ukabana natwe imyaka (myinshi) y’ubuzima bwawe?”]]></translation>
<footnotes></footnotes>
</aya>
<aya number="19">
<translation><![CDATA[Maze ugakora igikorwa wakoze (cyo kwica umuntu), uri mu ndashima (ineza twakugiriye)!”]]></translation>
<footnotes></footnotes>
</aya>
<aya number="20">
<translation><![CDATA[(Musa) aravuga ati “Nagikoze ubwo nari mu bayobye”,]]></translation>
<footnotes></footnotes>
</aya>
<aya number="21">
<translation><![CDATA[“Nuko ndabahunga kubera kubatinya. Ariko Nyagasani wanjye yampaye ubumenyi (bwo kumusobanukirwa ndetse n’ubuhanuzi), anangira umwe mu ntumwa (ze).]]></translation>
<footnotes></footnotes>
</aya>
<aya number="22">
<translation><![CDATA[Ese ibyo (kundera) ni yo neza uncyurira kandi waragize bene Isiraheli abacakara?”]]></translation>
<footnotes></footnotes>
</aya>
<aya number="23">
<translation><![CDATA[Farawo aravuga ati “Ese Nyagasani w’ibiremwa byose ni nde?”]]></translation>
<footnotes></footnotes>
</aya>
<aya number="24">
<translation><![CDATA[(Musa) aravuga ati “Ni Nyagasani w’ibirere n’isi ndetse n’ibiri hagati yabyo, niba mudashidikanya (ko ari We wabiremye ngaho nimumwemere).”]]></translation>
<footnotes></footnotes>
</aya>
<aya number="25">
<translation><![CDATA[(Farawo) abwira abamukikije ati “Aho ntimunyumvira (ibyo ari kuvuga)?”]]></translation>
<footnotes></footnotes>
</aya>
<aya number="26">
<translation><![CDATA[(Musa) aravuga ati “(Uwo) ni Nyagasani wanyu akaba na Nyagasani w’abakurambere banyu!”]]></translation>
<footnotes></footnotes>
</aya>
<aya number="27">
<translation><![CDATA[(Farawo) aravuga ati “Mu by’ukuri, iyi ntumwa yanyu yabatumweho ni umusazi!”]]></translation>
<footnotes></footnotes>
</aya>
<aya number="28">
<translation><![CDATA[(Musa) aravuga ati “(Uwo) ni Nyagasani w’Uburasirazuba n’Uburengerazuba n’ibiri hagati yabyo, (ibyo ni ibyatuma mumwemera) niba mufite ubwenge.”]]></translation>
<footnotes></footnotes>
</aya>
<aya number="29">
<translation><![CDATA[(Farawo) aravuga ati “Nuramuka ugize indi mana (wemera) itari njye, rwose ndakugira umwe mu mbohe.”]]></translation>
<footnotes></footnotes>
</aya>
<aya number="30">
<translation><![CDATA[(Musa) aravuga ati “Ese (wamfunga) n’iyo naba nkuzaniye ikintu kigaragara (cyerekana ukuri kwanjye)?”]]></translation>
<footnotes></footnotes>
</aya>
<aya number="31">
<translation><![CDATA[(Farawo) aravuga ati “Ngaho kizane niba koko uri mu banyakuri.”]]></translation>
<footnotes></footnotes>
</aya>
<aya number="32">
<translation><![CDATA[Nuko (Musa) anaga inkoni ye hasi, maze ihinduka inzoka igaragara.]]></translation>
<footnotes></footnotes>
</aya>
<aya number="33">
<translation><![CDATA[Anavana ukuboko kwe (mu kwaha), kuza kwererana kugaragarira abareba.]]></translation>
<footnotes></footnotes>
</aya>
<aya number="34">
<translation><![CDATA[(Farawo) abwira ibyegera bye ati “Mu by’ukuri uyu ni umurozi w’umuhanga;]]></translation>
<footnotes></footnotes>
</aya>
<aya number="35">
<translation><![CDATA[Arashaka kubakura mu gihugu cyanyu akoresheje uburozi bwe. Murabivugaho iki?”]]></translation>
<footnotes></footnotes>
</aya>
<aya number="36">
<translation><![CDATA[Baravuga bati “Ba umwihoreye (we) n’umuvandimwe we, maze wohereze abakoranya abantu mu mijyi;]]></translation>
<footnotes></footnotes>
</aya>
<aya number="37">
<translation><![CDATA[Bakuzanire buri murozi wese w’umuhanga.”]]></translation>
<footnotes></footnotes>
</aya>
<aya number="38">
<translation><![CDATA[Nuko abarozi barakoranywa (bahabwa) igihe n’umunsi byagenwe[1] (byo guhura na Musa).]]></translation>
<footnotes><![CDATA[[1] Igihe bahawe cyari igihe cy’agasusuruko, ku munsi mukuru babaga baruhutseho bagateranira hamwe.]]></footnotes>
</aya>
<aya number="39">
<translation><![CDATA[Maze abantu barabwirwa bati “Ese muraza mu iteraniro?”]]></translation>
<footnotes></footnotes>
</aya>
<aya number="40">
<translation><![CDATA[“Hari ubwo twakurikira abarozi (bo ku ruhande rwa Farawo) baramutse ari bo batsinze.]]></translation>
<footnotes></footnotes>
</aya>
<aya number="41">
<translation><![CDATA[Nuko abarozi baje, babwira Farawo bati “Ese hari igihembo tubona nituramuka dutsinze?”]]></translation>
<footnotes></footnotes>
</aya>
<aya number="42">
<translation><![CDATA[(Farawo) aravuga ati “Yego! Kandi mu by’ukuri muraba mu byegera (byanjye).”]]></translation>
<footnotes></footnotes>
</aya>
<aya number="43">
<translation><![CDATA[Musa arababwira ati “Nimunage ibyo mushaka kunaga (bigaragaza ukuri kwanyu)!”]]></translation>
<footnotes></footnotes>
</aya>
<aya number="44">
<translation><![CDATA[Nuko banaga imigozi yabo n’inkoni zabo (bihinduka inzoka nto), baravuga bati “Ku bw’icyubahiro cya Farawo, rwose ni twe dutsinda.”]]></translation>
<footnotes></footnotes>
</aya>
<aya number="45">
<translation><![CDATA[Maze Musa anaga inkoni ye (ihinduka inzoka nini), itangira kumiragura ibyo (abarozi) bari bamaze guhimba.]]></translation>
<footnotes></footnotes>
</aya>
<aya number="46">
<translation><![CDATA[Nuko abarozi bitura hasi bubamye,]]></translation>
<footnotes></footnotes>
</aya>
<aya number="47">
<translation><![CDATA[Bavuga bati “Twemeye Nyagasani w’ibiremwa byose,”]]></translation>
<footnotes></footnotes>
</aya>
<aya number="48">
<translation><![CDATA[“Nyagasani wa Musa na Haruna.”]]></translation>
<footnotes></footnotes>
</aya>
<aya number="49">
<translation><![CDATA[(Farawo) aravuga ati “Mumwemeye mbere y’uko mbibahera uburenganzira. Mu by’ukuri (Musa) ni umukuru wanyu wabigishije uburozi. Rwose muraza kumenya (icyo nza kubakorera)! Rwose ndaza kubaca amaboko n’amaguru byanyu imbusane, maze mbabambe mwese.”]]></translation>
<footnotes></footnotes>
</aya>
<aya number="50">
<translation><![CDATA[Baravuga bati “Nta cyo bitwaye! Mu by’ukuri tuzasubira kwa Nyagasani wacu.”]]></translation>
<footnotes></footnotes>
</aya>
<aya number="51">
<translation><![CDATA[Mu by’ukuri twiringiye ko (Nyagasani) azatubabarira ibyaha byacu kuko tubaye aba mbere mu kwemera (ubutumwa bwa Musa).]]></translation>
<footnotes></footnotes>
</aya>
<aya number="52">
<translation><![CDATA[Kandi twahishuriye Musa (tugira tuti) “Jyana abagaragu banjye (Abayisiraheli) nijoro! Mu by’ukuri muraza gukurikirwa (na Farawo n’ingabo ze).”]]></translation>
<footnotes></footnotes>
</aya>
<aya number="53">
<translation><![CDATA[Maze Farawo (yumvise ko bagiye), yohereza mu mijyi abakoranya (ingabo zo kubakumira).]]></translation>
<footnotes></footnotes>
</aya>
<aya number="54">
<translation><![CDATA[(Farawo arababwira ati) “Mu by’ukuri bariya (Bayisiraheli) ni agatsiko k’abantu bake.”]]></translation>
<footnotes></footnotes>
</aya>
<aya number="55">
<translation><![CDATA[“Kandi rwose baturakaje (kugenda tutabibahereye uburenganzira).”]]></translation>
<footnotes></footnotes>
</aya>
<aya number="56">
<translation><![CDATA[“Ndetse twese turi maso kandi twiteguye (guhangana na bo).”]]></translation>
<footnotes></footnotes>
</aya>
<aya number="57">
<translation><![CDATA[Nuko (Farawo n’abantu be) tubakura (mu gihugu cye kirimo) ubusitani n’imigezi,]]></translation>
<footnotes></footnotes>
</aya>
<aya number="58">
<translation><![CDATA[(Tubakura) mu mitungo ndetse no mu nyubako ziyubashye,]]></translation>
<footnotes></footnotes>
</aya>
<aya number="59">
<translation><![CDATA[Uko (kubasohora mu byabo) ni ko twabizunguje bene Isiraheli.]]></translation>
<footnotes></footnotes>
</aya>
<aya number="60">
<translation><![CDATA[Maze (Farawo n’ingabo ze) barabakurikira mu gitondo izuba rirashe (kugira ngo babice).]]></translation>
<footnotes></footnotes>
</aya>
<aya number="61">
<translation><![CDATA[Nuko ubwo amatsinda yombi yarebanaga, abantu ba Musa baravuga bati “Mu by’ukuri batugezeho!”]]></translation>
<footnotes></footnotes>
</aya>
<aya number="62">
<translation><![CDATA[(Musa) aravuga ati “Si ko bimeze! Mu by’ukuri ndi kumwe na Nyagasani wanjye, aranyobora.”]]></translation>
<footnotes></footnotes>
</aya>
<aya number="63">
<translation><![CDATA[Nuko duhishurira Musa (tugira tuti) “Kubita inkoni yawe mu nyanja! (Akubise, inyanja) icikamo ibice (bibiri), buri gice kimera nk’umusozi munini cyane.”]]></translation>
<footnotes></footnotes>
</aya>
<aya number="64">
<translation><![CDATA[Maze abandi (Farawo n’ingabo ze) tubegereza hafi (na bo bakurikira iyo nzira).]]></translation>
<footnotes></footnotes>
</aya>
<aya number="65">
<translation><![CDATA[Nuko turokora Musa n’abari kumwe na we bose.]]></translation>
<footnotes></footnotes>
</aya>
<aya number="66">
<translation><![CDATA[Hanyuma abandi (Farawo n’ingabo ze) turabaroha.]]></translation>
<footnotes></footnotes>
</aya>
<aya number="67">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), nyamara abenshi muri bo ntibemera.]]></translation>
<footnotes></footnotes>
</aya>
<aya number="68">
<translation><![CDATA[Kandi mu by’ukuri Nyagasani wawe ni Umunyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="69">
<translation><![CDATA[(Yewe Muhamadi) unabasomere inkuru ya Ibrahimu.]]></translation>
<footnotes></footnotes>
</aya>
<aya number="70">
<translation><![CDATA[Ubwo yabwiraga se n’abantu be ati “Ese ibi ni ibiki musenga?”]]></translation>
<footnotes></footnotes>
</aya>
<aya number="71">
<translation><![CDATA[Baravuga bati “Tugaragira ibishusho kandi tuzahora tubisenga.”]]></translation>
<footnotes></footnotes>
</aya>
<aya number="72">
<translation><![CDATA[(Ibrahimu) aravuga ati “Ese iyo mubisabye birabumva?”]]></translation>
<footnotes></footnotes>
</aya>
<aya number="73">
<translation><![CDATA[“Cyangwa hari icyo bibamarira cyangwa ngo bigire icyo bibatwara?”]]></translation>
<footnotes></footnotes>
</aya>
<aya number="74">
<translation><![CDATA[Baravuga bati “(Oya)! Ahubwo twasanze abakurambere bacu babikora batyo.”]]></translation>
<footnotes></footnotes>
</aya>
<aya number="75">
<translation><![CDATA[(Ibrahimu) aravuga ati “Ese ntimutekereza ku byo musenga?”]]></translation>
<footnotes></footnotes>
</aya>
<aya number="76">
<translation><![CDATA[“Mwebwe n’abakurambere banyu bo hambere?”]]></translation>
<footnotes></footnotes>
</aya>
<aya number="77">
<translation><![CDATA[“Mu by’ukuri ibyo (musenga) ni abanzi banjye (sinshobora kubisenga), ahubwo (nsenga) Nyagasani w’ibiremwa byose.”]]></translation>
<footnotes></footnotes>
</aya>
<aya number="78">
<translation><![CDATA[“We wandemye akaba ari na We unyobora.”]]></translation>
<footnotes></footnotes>
</aya>
<aya number="79">
<translation><![CDATA[“Ni na We umpa icyo kurya n’icyo kunywa.”]]></translation>
<footnotes></footnotes>
</aya>
<aya number="80">
<translation><![CDATA[“N’iyo ndwaye ni We unkiza.”]]></translation>
<footnotes></footnotes>
</aya>
<aya number="81">
<translation><![CDATA[“Ni na We uzanyambura ubuzima, hanyuma akazabunsubiza (igihe cy’izuka).]]></translation>
<footnotes></footnotes>
</aya>
<aya number="82">
<translation><![CDATA[Kandi ni We niringiye ko azambabarira ibyaha byanjye ku munsi w’imperuka.]]></translation>
<footnotes></footnotes>
</aya>
<aya number="83">
<translation><![CDATA[Nyagasani! Mpa kugira ubumenyi (bwo kugusobanukirwa ndetse n’ubuhanuzi), kandi uzampuze n’abagaragu bawe b’intungane.]]></translation>
<footnotes></footnotes>
</aya>
<aya number="84">
<translation><![CDATA[Kandi umpe kuzavugwa neza mu bazaza nyuma.]]></translation>
<footnotes></footnotes>
</aya>
<aya number="85">
<translation><![CDATA[Unanshyire mu bazazungura Ijuru ryuje inema.]]></translation>
<footnotes></footnotes>
</aya>
<aya number="86">
<translation><![CDATA[Unababarire data kuko mu by’ukuri ari mu bayobye.]]></translation>
<footnotes></footnotes>
</aya>
<aya number="87">
<translation><![CDATA[Kandi ntuzankoze isoni ku munsi (ibiremwa byose) bizazurwa.]]></translation>
<footnotes></footnotes>
</aya>
<aya number="88">
<translation><![CDATA[Umunsi imitungo n’urubyaro bitazagira icyo bimarira (nyirabyo).]]></translation>
<footnotes></footnotes>
</aya>
<aya number="89">
<translation><![CDATA[Usibye gusa uzagera kwa Allah afite umutima usukuye (uzira ibangikanyamana).]]></translation>
<footnotes></footnotes>
</aya>
<aya number="90">
<translation><![CDATA[Kandi ijuru rizegerezwa abagandukira Allah.]]></translation>
<footnotes></footnotes>
</aya>
<aya number="91">
<translation><![CDATA[N’umuriro uzagaragarizwa abayobye (ba nyamujya iyo bijya).]]></translation>
<footnotes></footnotes>
</aya>
<aya number="92">
<translation><![CDATA[Nuko babwirwe bati “Ibyo mwajyaga musenga biri he?]]></translation>
<footnotes></footnotes>
</aya>
<aya number="93">
<translation><![CDATA[“Bitari Allah? Ese bishobora kubatabara cyangwa ngo byitabare ubwabyo?”]]></translation>
<footnotes></footnotes>
</aya>
<aya number="94">
<translation><![CDATA[Maze bo ndetse n’abayobye bajugunywemo (mu muriro) bacuramye.]]></translation>
<footnotes></footnotes>
</aya>
<aya number="95">
<translation><![CDATA[Ndetse n’ingabo za Ibilisi (Shitani) zose.]]></translation>
<footnotes></footnotes>
</aya>
<aya number="96">
<translation><![CDATA[Nibawugeramo (abayobye n’ababayobeje) bazavuga batongana bati,]]></translation>
<footnotes></footnotes>
</aya>
<aya number="97">
<translation><![CDATA[“Ku izina rya Allah! Rwose twari mu buyobe bugaragara (ubwo twabasengaga).”]]></translation>
<footnotes></footnotes>
</aya>
<aya number="98">
<translation><![CDATA[Ubwo twabareshyeshyaga na Nyagasani w’ibiremwa byose.]]></translation>
<footnotes></footnotes>
</aya>
<aya number="99">
<translation><![CDATA[Kandi nta bandi batuyobeje batari inkozi z’ibibi.]]></translation>
<footnotes></footnotes>
</aya>
<aya number="100">
<translation><![CDATA[None nta bavugizi dufite (batuvuganira tukava mu bihano).]]></translation>
<footnotes></footnotes>
</aya>
<aya number="101">
<translation><![CDATA[Nta n’inshuti magara dufite (yatugirira impuhwe).]]></translation>
<footnotes></footnotes>
</aya>
<aya number="102">
<translation><![CDATA[Iyaba twagiraga (amahirwe yo) gusubira ku isi maze ngo tube mu bemeramana.]]></translation>
<footnotes></footnotes>
</aya>
<aya number="103">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="104">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="105">
<translation><![CDATA[Abantu ba Nuhu bahakanye Intumwa.]]></translation>
<footnotes></footnotes>
</aya>
<aya number="106">
<translation><![CDATA[Ubwo umuvandimwe wabo Nuhu yababwiraga ati “Ese ntimugandukira Allah?”]]></translation>
<footnotes></footnotes>
</aya>
<aya number="107">
<translation><![CDATA[“Mu by’ukuri njye ndi Intumwa yanyu yizewe.”]]></translation>
<footnotes></footnotes>
</aya>
<aya number="108">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="109">
<translation><![CDATA[“Kandi ntabwo (kubagezaho ubutumwa) mbibasabira igihembo, kuko ibihembo byanjye biri kwa Nyagasani w’ibiremwa byose.”]]></translation>
<footnotes></footnotes>
</aya>
<aya number="110">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="111">
<translation><![CDATA[Baravuga bati “Ese twakwemera dute kandi warayobotswe n’abantu basuzuguritse?”]]></translation>
<footnotes></footnotes>
</aya>
<aya number="112">
<translation><![CDATA[(Nuhu) aravuga ati “Ntabwo nshinzwe kumenya ibyo bakora (icyo nshinzwe ni ukubagezaho ubutumwa gusa)”]]></translation>
<footnotes></footnotes>
</aya>
<aya number="113">
<translation><![CDATA[Ibarura ryabo rireba Nyagasani wanjye, iyaba mwari mubizi!]]></translation>
<footnotes></footnotes>
</aya>
<aya number="114">
<translation><![CDATA[Kandi njye sinshobora kwirukana abemeramana.]]></translation>
<footnotes></footnotes>
</aya>
<aya number="115">
<translation><![CDATA[Nta kindi ndi cyo, usibye kuba ndi umuburizi ugaragara.]]></translation>
<footnotes></footnotes>
</aya>
<aya number="116">
<translation><![CDATA[Baravuga bati “Yewe Nuhu! Nuramuka utarekeye aho (ibyo wigisha), rwose uzaba mu bazaterwa amabuye (kugeza upfuye).”]]></translation>
<footnotes></footnotes>
</aya>
<aya number="117">
<translation><![CDATA[(Nuhu) aravuga ati “Nyagasani! Mu by’ukuri abantu banjye barampakanye”,]]></translation>
<footnotes></footnotes>
</aya>
<aya number="118">
<translation><![CDATA[“Bityo ca iteka ridasubirwaho hagati yanjye na bo (ririmbura abahakanye), kandi undokorane n’abemeramana turi kumwe.”]]></translation>
<footnotes></footnotes>
</aya>
<aya number="119">
<translation><![CDATA[Nuko tumurokorana n’abari kumwe na we mu nkuge yuzuye (ibiremwa bitandukanye yashyizemo).]]></translation>
<footnotes></footnotes>
</aya>
<aya number="120">
<translation><![CDATA[Maze nyuma tworeka abasigaye (abahakanye).]]></translation>
<footnotes></footnotes>
</aya>
<aya number="121">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), nyamara abenshi muri bo ntibemera.]]></translation>
<footnotes></footnotes>
</aya>
<aya number="122">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="123">
<translation><![CDATA[Aba Adi (na bo) bahinyuye Intumwa.]]></translation>
<footnotes></footnotes>
</aya>
<aya number="124">
<translation><![CDATA[Ubwo umuvandimwe wabo Hudu yababwiraga ati “Ese ntimwatinya (Allah)?”]]></translation>
<footnotes></footnotes>
</aya>
<aya number="125">
<translation><![CDATA[“Mu by’ukuri njye ndi Intumwa yanyu yizewe.”]]></translation>
<footnotes></footnotes>
</aya>
<aya number="126">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="127">
<translation><![CDATA[“Kandi ntabwo (kubagezaho ubutumwa) mbibasabira igihembo, kuko ibihembo byanjye biri kwa Nyagasani w’ibiremwa byose.”]]></translation>
<footnotes></footnotes>
</aya>
<aya number="128">
<translation><![CDATA[Ese mwubaka (amazu maremare) ahirengeye hose mugamije kunnyega no gusuzugura (abagenzi bayanyuraho)?]]></translation>
<footnotes></footnotes>
</aya>
<aya number="129">
<translation><![CDATA[Mukanubaka ingoro z’imitamenwa nk’aho muzazibamo ubuziraherezo?]]></translation>
<footnotes></footnotes>
</aya>
<aya number="130">
<translation><![CDATA[N’iyo mugabye igitero (ku wo ari we wese), mukigaba nta mpuhwe.]]></translation>
<footnotes></footnotes>
</aya>
<aya number="131">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="132">
<translation><![CDATA[Kandi mugandukire uwabahaye inema (zose) muzi.]]></translation>
<footnotes></footnotes>
</aya>
<aya number="133">
<translation><![CDATA[Yabahaye amatungo n’urubyaro,]]></translation>
<footnotes></footnotes>
</aya>
<aya number="134">
<translation><![CDATA[(Anabaha) imirima n’imigezi.]]></translation>
<footnotes></footnotes>
</aya>
<aya number="135">
<translation><![CDATA[(Hudu aravuga ati) “Mu by’ukuri ndatinya ko (nimukomeza guhakana) mwazahanishwa ibihano byo ku munsi uhambaye.”]]></translation>
<footnotes></footnotes>
</aya>
<aya number="136">
<translation><![CDATA[Baravuga bati “Watwigisha utatwigisha byose ni kimwe kuri twe (ntidushobora kukwemera).”]]></translation>
<footnotes></footnotes>
</aya>
<aya number="137">
<translation><![CDATA[Ibi (twemera) si ibindi, usibye ko ari imigenzo n’imyemerere (gakondo) y’abo hambere.]]></translation>
<footnotes></footnotes>
</aya>
<aya number="138">
<translation><![CDATA[Kandi ntituzahanwa (nk’uko ubivuga).]]></translation>
<footnotes></footnotes>
</aya>
<aya number="139">
<translation><![CDATA[Nuko baramuhinyura, maze turabarimbura. Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="140">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimbabazi.]]></translation>
<footnotes></footnotes>
</aya>
<aya number="141">
<translation><![CDATA[Abantu bo mu bwoko bwa Thamudu (na bo) bahinyuye Intumwa.]]></translation>
<footnotes></footnotes>
</aya>
<aya number="142">
<translation><![CDATA[Ubwo umuvandimwe wabo Swalehe yababwiraga ati “Ese ntimwatinya Allah?”]]></translation>
<footnotes></footnotes>
</aya>
<aya number="143">
<translation><![CDATA[“Mu by’ukuri njye ndi Intumwa yanyu yizewe.”]]></translation>
<footnotes></footnotes>
</aya>
<aya number="144">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="145">
<translation><![CDATA[“Kandi ntabwo (kubagezaho ubutumwa) mbibasabira igihembo, kuko ibihembo byanjye biri kwa Nyagasani w’ibiremwa byose.”]]></translation>
<footnotes></footnotes>
</aya>
<aya number="146">
<translation><![CDATA[“Ese (mukeka ko) muzarekerwa mu byo murimo aha (ku isi, ngo mubeho) mutekanye (nta bihano nta no gupfa)?”]]></translation>
<footnotes></footnotes>
</aya>
<aya number="147">
<translation><![CDATA[“Mu mirima (myiza) ndetse n’imigezi (itemba),”]]></translation>
<footnotes></footnotes>
</aya>
<aya number="148">
<translation><![CDATA[“No mu bihingwa (bitandukanye) n’imitende ifite imigondoro yoroshye?”]]></translation>
<footnotes></footnotes>
</aya>
<aya number="149">
<translation><![CDATA[“Kandi muhanga amazu mu misozi mu buryo bwa gihanga.”]]></translation>
<footnotes></footnotes>
</aya>
<aya number="150">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="151">
<translation><![CDATA[“Kandi ntimukumvire amategeko y’inkozi z’ibibi.”]]></translation>
<footnotes></footnotes>
</aya>
<aya number="152">
<translation><![CDATA[“Ba bandi bakora ubwononnyi ku isi kandi ntibagire ibyo batunganya.”]]></translation>
<footnotes></footnotes>
</aya>
<aya number="153">
<translation><![CDATA[Baravuga bati “Mu by’ukuri wowe (Swalehe) uri umwe mu bantu barozwe!”]]></translation>
<footnotes></footnotes>
</aya>
<aya number="154">
<translation><![CDATA[“Wowe nta kindi uri cyo usibye ko uri umuntu nkatwe. Ngaho zana ikimenyetso (kigaragaza ko uri Intumwa) niba koko uri mu banyakuri!”]]></translation>
<footnotes></footnotes>
</aya>
<aya number="155">
<translation><![CDATA[(Swalehe) aravuga ati “Dore iyi ngamiya y’ishashi, izajya inywa amazi umunsi umwe namwe munywe ku wundi munsi uzwi.”]]></translation>
<footnotes></footnotes>
</aya>
<aya number="156">
<translation><![CDATA[“Kandi muramenye ntimuzayigirire nabi mutazavaho mukagerwaho n’ibihano by’umunsi uhambaye.”]]></translation>
<footnotes></footnotes>
</aya>
<aya number="157">
<translation><![CDATA[Ariko barayishe maze basigara bicuza]]></translation>
<footnotes></footnotes>
</aya>
<aya number="158">
<translation><![CDATA[Nuko bagerwaho n’ibihano. Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="159">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="160">
<translation><![CDATA[Abantu ba Lutwi (Loti) bahinyuye Intumwa (zaboherejweho).]]></translation>
<footnotes></footnotes>
</aya>
<aya number="161">
<translation><![CDATA[Ubwo umuvandimwe wabo Lutwi yababwiraga ati “Ese ntimwatinya (Allah)?”]]></translation>
<footnotes></footnotes>
</aya>
<aya number="162">
<translation><![CDATA[“Mu by’ukuri njye ndi Intumwa yanyu yizewe.”]]></translation>
<footnotes></footnotes>
</aya>
<aya number="163">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="164">
<translation><![CDATA[“Kandi ntabwo (kubagezaho ubutumwa) mbibasabira igihembo, kuko ibihembo byanjye biri kwa Nyagasani w’ibiremwa byose.”]]></translation>
<footnotes></footnotes>
</aya>
<aya number="165">
<translation><![CDATA[“Kuki muhitamo kuryamana n’abantu b’igitsinagabo (nkamwe),”]]></translation>
<footnotes></footnotes>
</aya>
<aya number="166">
<translation><![CDATA[“Maze mukareka abo Nyagasani wanyu yabaremeye ngo bababere abagore? Ahubwo mwe muri abantu barengera (amategeko ya Allah).”]]></translation>
<footnotes></footnotes>
</aya>
<aya number="167">
<translation><![CDATA[Baravuga bati “Yewe Lutwi (Loti)! Nutarekera aho (ibyo utubwira), rwose uzaba mu bazirukanwa (mu gihugu cyacu)!”]]></translation>
<footnotes></footnotes>
</aya>
<aya number="168">
<translation><![CDATA[(Lutwi) aravuga ati “Mu by’ukuri ibyo mukora ndabyanga cyane.”]]></translation>
<footnotes></footnotes>
</aya>
<aya number="169">
<translation><![CDATA[(Lutwi aravuga ati) “Nyagasani! Ndokorana n’umuryango wanjye (uturinde) ibyo bakora.”]]></translation>
<footnotes></footnotes>
</aya>
<aya number="170">
<translation><![CDATA[Nuko tumurokorana n’umuryango we wose,]]></translation>
<footnotes></footnotes>
</aya>
<aya number="171">
<translation><![CDATA[Usibye umukecuru (umugore we) wasigaye (akaba) mu barimbutse.]]></translation>
<footnotes></footnotes>
</aya>
<aya number="172">
<translation><![CDATA[Hanyuma turimbura abasigaye bose;]]></translation>
<footnotes></footnotes>
</aya>
<aya number="173">
<translation><![CDATA[Nuko tubanyagiza imvura (y’amabuye); iba imvura mbi ku baburiwe (ntibumve).]]></translation>
<footnotes></footnotes>
</aya>
<aya number="174">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="175">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="176">
<translation><![CDATA[Abantu bari batuye Ayikati (na bo) bahinyuye Intumwa.]]></translation>
<footnotes></footnotes>
</aya>
<aya number="177">
<translation><![CDATA[Ubwo Shuwayibu yababwiraga ati “Ese ntimwatinya Allah?”]]></translation>
<footnotes></footnotes>
</aya>
<aya number="178">
<translation><![CDATA[“Mu by’ukuri njye ndi Intumwa yanyu yizewe.”]]></translation>
<footnotes></footnotes>
</aya>
<aya number="179">
<translation><![CDATA[“Bityo nimugandukire Allah kandi munyumvire.”]]></translation>
<footnotes></footnotes>
</aya>
<aya number="180">
<translation><![CDATA[“Kandi ntabwo (kubagezaho ubutumwa) mbibasabira igihembo, kuko ibihembo byanjye biri kwa Nyagasani w’ibiremwa byose.”]]></translation>
<footnotes></footnotes>
</aya>
<aya number="181">
<translation><![CDATA[“Mujye mwuzuza ibipimo (by’iminzani) kandi ntimugatere (abandi) igihombo.”]]></translation>
<footnotes></footnotes>
</aya>
<aya number="182">
<translation><![CDATA[“Kandi mujye mupimisha iminzani itunganye.”]]></translation>
<footnotes></footnotes>
</aya>
<aya number="183">
<translation><![CDATA[“Ntimugahuguze abantu mugabanya ku byabo, kandi ntimugakwize ubwangizi ku isi.”]]></translation>
<footnotes></footnotes>
</aya>
<aya number="184">
<translation><![CDATA[“Munatinye uwabaremye, mwe n’ababayeho mbere (yanyu).”]]></translation>
<footnotes></footnotes>
</aya>
<aya number="185">
<translation><![CDATA[Baravuga bati “Mu by’ukuri wowe (Shuwayibu) uri umwe mu bantu barozwe!”]]></translation>
<footnotes></footnotes>
</aya>
<aya number="186">
<translation><![CDATA[Wowe nta kindi uri cyo, usibye kuba uri umuntu nkatwe. Kandi tunakeka ko uri umunyabinyoma.]]></translation>
<footnotes></footnotes>
</aya>
<aya number="187">
<translation><![CDATA[(Baravuga bati) “Ngaho tugusheho ikirere ibice bice niba koko uri umwe mu banyakuri!”]]></translation>
<footnotes></footnotes>
</aya>
<aya number="188">
<translation><![CDATA[(Shuwayibu) aravuga ati “Nyagasani wanjye ni We uzi neza ibyo mukora.”]]></translation>
<footnotes></footnotes>
</aya>
<aya number="189">
<translation><![CDATA[Nuko baramuhinyura, maze bagerwaho n’ibihano by’umunsi w’igicucucucu[1] Mu by’ukuri byari ibihano by’umunsi uhambaye.]]></translation>
<footnotes><![CDATA[[1] Umunsi w’igicucucucu uvugwa muri uyu murongo ni igihe abari batuye ahitwa Ayikati bagerwagaho n’ubushyuhe bukabije, nuko babona igicu babuhungiramo bakeka ko ari igicucucucu gisanzwe, bamaze kwirunda munsi yacyo, Allah yohereza umuriro urabarimbura.]]></footnotes>
</aya>
<aya number="190">
<translation><![CDATA[Mu by’ukuri muri ibyo harimo ikimenyetso (kigaragaza ubushobozi bwa Allah), ariko abenshi muri bo ntibemera.]]></translation>
<footnotes></footnotes>
</aya>
<aya number="191">
<translation><![CDATA[Kandi mu by’ukuri Nyagasani wawe ni We Munyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="192">
<translation><![CDATA[Kandi mu by’ukuri iyi (Qur’an) yahishuwe na Nyagasani w’ibiremwa (byose),]]></translation>
<footnotes></footnotes>
</aya>
<aya number="193">
<translation><![CDATA[Nuko izanwa (ku isi) na Roho w’umwizerwa [Malayika Jibrilu (Gaburiheli)],]]></translation>
<footnotes></footnotes>
</aya>
<aya number="194">
<translation><![CDATA[(Ayishyitsa) ku mutima wawe (yewe Muhamadi) kugira ngo ube umwe mu baburira,]]></translation>
<footnotes></footnotes>
</aya>
<aya number="195">
<translation><![CDATA[(Yayizanye iri) mu rurimi rw’Icyarabu gisobanutse.]]></translation>
<footnotes></footnotes>
</aya>
<aya number="196">
<translation><![CDATA[Kandi mu by’ukuri iyo (Qur’an) yavuzwe no mu bitabo byahishuriwe Intumwa zo hambere.]]></translation>
<footnotes></footnotes>
</aya>
<aya number="197">
<translation><![CDATA[Ese ntibyababera ikimenyetso (kigaragaza ko Qur’an ari ukuri) kuba abamenyi b’Abayisiraheli barayimenye (nk’iy’ukuri, ndetse bamwe muri bo bakayoboka Isilamu)?]]></translation>
<footnotes></footnotes>
</aya>
<aya number="198">
<translation><![CDATA[N’iyo (Qur’an) tuza kuyihishurira umwe mu batari Abarabu,]]></translation>
<footnotes></footnotes>
</aya>
<aya number="199">
<translation><![CDATA[Maze akayibasomera, ntibari kuyemera.]]></translation>
<footnotes></footnotes>
</aya>
<aya number="200">
<translation><![CDATA[Uko ni ko dushyira mu mitima y’inkozi z’ibibi (guhakana Qur’an).]]></translation>
<footnotes></footnotes>
</aya>
<aya number="201">
<translation><![CDATA[Ntibazigera bayemera kugeza igihe bazabonera ibihano bibabaza,]]></translation>
<footnotes></footnotes>
</aya>
<aya number="202">
<translation><![CDATA[Bikabageraho bibatunguye, batabizi.]]></translation>
<footnotes></footnotes>
</aya>
<aya number="203">
<translation><![CDATA[Maze bakavuga bati “Ese ntitwahabwa umwanya (kugira ngo twicuze)?”]]></translation>
<footnotes></footnotes>
</aya>
<aya number="204">
<translation><![CDATA[Ubu koko ibihano byacu (ni byo) basaba ko byihutishwa?]]></translation>
<footnotes></footnotes>
</aya>
<aya number="205">
<translation><![CDATA[Urabona (yewe Muhamadi), turamutse tubahaye kubaho igihe kirekire,]]></translation>
<footnotes></footnotes>
</aya>
<aya number="206">
<translation><![CDATA[Hanyuma bakagerwaho n’ibyo basezeranyijwe (ibihano),]]></translation>
<footnotes></footnotes>
</aya>
<aya number="207">
<translation><![CDATA[Ibyo bahawe ngo babyinezezemo ntibyagira icyo bibamarira.]]></translation>
<footnotes></footnotes>
</aya>
<aya number="208">
<translation><![CDATA[Kandi nta mudugudu n’umwe twarimbuye utaragize ababurizi]]></translation>
<footnotes></footnotes>
</aya>
<aya number="209">
<translation><![CDATA[(Twohereje) ngo bibutse, kandi ntitwigeze tuba abahemu (ngo tubarimbure tubarenganyije).]]></translation>
<footnotes></footnotes>
</aya>
<aya number="210">
<translation><![CDATA[Kandi ntabwo amashitani ari yo yayihishuye (Qur’an),]]></translation>
<footnotes></footnotes>
</aya>
<aya number="211">
<translation><![CDATA[Nta n’ubwo abikwiye ndetse ntiyanabishobora!]]></translation>
<footnotes></footnotes>
</aya>
<aya number="212">
<translation><![CDATA[Mu by’ukuri ayo (mashitani) yakumiriwe kumva (ibivugirwa mu ijuru).]]></translation>
<footnotes></footnotes>
</aya>
<aya number="213">
<translation><![CDATA[Bityo (uramenye) ntuzabangikanye Allah n’izindi mana, utazavaho ukaba umwe mu bazahanwa.]]></translation>
<footnotes></footnotes>
</aya>
<aya number="214">
<translation><![CDATA[Kandi (yewe Muhamadi) ujye uburira abantu ba hafi mu muryango wawe.]]></translation>
<footnotes></footnotes>
</aya>
<aya number="215">
<translation><![CDATA[Unicishe bugufi ku bemeramana bakuyobotse.]]></translation>
<footnotes></footnotes>
</aya>
<aya number="216">
<translation><![CDATA[Ariko nibaramuka bakwigometseho, uzababwire uti “Mu by’ukuri njye nitandukanyije n’ibyo mukora.”]]></translation>
<footnotes></footnotes>
</aya>
<aya number="217">
<translation><![CDATA[Kandi ujye uniringira (Allah), Umunyacyubahiro bihebuje, Nyirimpuhwe.]]></translation>
<footnotes></footnotes>
</aya>
<aya number="218">
<translation><![CDATA[We ukureba igihe ubyutse gukora iswala (mu gicuku),]]></translation>
<footnotes></footnotes>
</aya>
<aya number="219">
<translation><![CDATA[Ndetse n’ibyo ukora (wunama, ununamuka) uri kumwe n’abubama.]]></translation>
<footnotes></footnotes>
</aya>
<aya number="220">
<translation><![CDATA[Mu by’ukuri (Allah), ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="221">
<translation><![CDATA[Ese (mwa bantu mwe!) mbabwire abo amashitani amanukiraho?]]></translation>
<footnotes></footnotes>
</aya>
<aya number="222">
<translation><![CDATA[Amanukira buri munyabinyoma, w’umunyabyaha,]]></translation>
<footnotes></footnotes>
</aya>
<aya number="223">
<translation><![CDATA[Yumviriza (amagambo avugwa n’abamalayika mu ijuru akongeramo ibyayo), nyamara amenshi muri yo ni amanyabinyoma.[1]]]></translation>
<footnotes><![CDATA[[1] Uyu murongo mutagatifu uvuga ko amashitani atumviriza amagambo avugwa n’abamalayika ntabwo uhabanye n’uwawubanjirije wa 212 uvuga ko amashitani yakumiriwe kumva (ibivugirwa mu ijuru), ahubwo nk’uko imirongo ya Qur’ani yunganirana kugira ngo umuntu ayisobanukirwe, wifashishije isurat ya 37 (A-Swafati), Ayat ya 7 kugera kuri ayat ya 10 hagaragazwa ko ubusanzwe ikirere cyarinzwe buri shitani, bituma adashobora kumviriza ibivugwa n’abamalayika, usibye ko hari ubwo muri yo hari ayashobora kugira icyo yiba mu mabanga y’ibivugirwa mu ijuru, agakurikizwa ibishashi by’umuriro. Ibi bikaba nabyo byaje mu mvugo zitandukanye z’Intumwa y’Imana (Imana iyihe amahoro n’imigisha) ku byerekeranye n’ibi.]]></footnotes>
</aya>
<aya number="224">
<translation><![CDATA[Naho abasizi bakurikirwa n’abayobye.[1]]]></translation>
<footnotes><![CDATA[[1] Abahakanyi bajyaga bavuga ko Muhamadi ari umusizi, maze Allah arabahinyuza muri uyu murongo wa Qur’ani.]]></footnotes>
</aya>
<aya number="225">
<translation><![CDATA[Ese ntubona ko (mu busizi bwabo) bavuga kuri buri ngingo bashimagiza cyangwa basebya?]]></translation>
<footnotes></footnotes>
</aya>
<aya number="226">
<translation><![CDATA[Kandi ko mu by’ukuri bavuga ibyo badakora?]]></translation>
<footnotes></footnotes>
</aya>
<aya number="227">
<translation><![CDATA[Usibye gusa ba bandi bemeye bakanakora ibikorwa byiza, bagasingiza Allah cyane, ndetse bakanirwanaho (bakoresheje ibisigo mu kunyomoza abasizi b’abanyabinyoma) nyuma yo kurenganywa (batukwa). Naho inkozi z’ibibi bidatinze zizamenya icyerekezo zizerekeramo.]]></translation>
<footnotes></footnotes>
</aya>
</sura>
<sura number="27">
<aya number="1">
<translation><![CDATA[Twaa-Siin; [1] iyo ni imirongo ya Qur’an ikaba n’igitabo gisobanutse (kinashyira ibintu ku mugaragaro).]]></translation>
<footnotes><![CDATA[[1] Twaa Siin Miim: Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[(Iyo mirongo) ni umuyoboro ndetse ikaba n’inkuru nziza ku bemera.]]></translation>
<footnotes></footnotes>
</aya>
<aya number="3">
<translation><![CDATA[Ba bandi bahozaho iswala, bagatanga amaturo, kandi bakemera badashidikanya umunsi w’imperuka.]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri ba bandi batemera imperuka, twabakundishije ibikorwa byabo (ibibi bakabibonamo ibyiza), bityo bakaba barindagira.]]></translation>
<footnotes></footnotes>
</aya>
<aya number="5">
<translation><![CDATA[Abo ni bo bazabona ibihano bibi (kuri iyi si), kandi ku munsi w’imperuka ni bo bazaba abanyagihombo gikabije.]]></translation>
<footnotes></footnotes>
</aya>
<aya number="6">
<translation><![CDATA[Kandi mu by’ukuri, wowe (Muhamadi) wakira Qur’an iturutse kuri Nyirubugenge buhambaye (Allah), Umumenyi uhebuje.]]></translation>
<footnotes></footnotes>
</aya>
<aya number="7">
<translation><![CDATA[(Wibuke) ubwo Musa yabwiraga umuryango we (igihe yavaga i Mediyani ajya Misiri) ati “Mu by’ukuri njye ndabutswe umuriro; ndaje mbazanire amakuru yawo (yadufasha kumenya inzira) cyangwa mbazanire igishirira cyaka kugira ngo mwote.”]]></translation>
<footnotes></footnotes>
</aya>
<aya number="8">
<translation><![CDATA[Ubwo yawugeragaho, yarahamagawe (arabwirwa) ati “Yuje umugisha uri muri uyu muriro n’abari iruhande rwawo; kandi ubutagatifu ni ubwa Allah, Nyagasani w’ibiremwa byose.”]]></translation>
<footnotes></footnotes>
</aya>
<aya number="9">
<translation><![CDATA[Yewe Musa! Mu by’ukuri ni Njye Allah, Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="10">
<translation><![CDATA[(Allah aravuga ati) “Ngaho naga inkoni yawe hasi!” Maze (Musa ayinaze) ayibona yinyagambura nk’inzoka, ahindukira yiruka ntiyagaruka inyuma. (Allah aramubwira ati) “Yewe Musa! Witinya! Mu by’ukuri iwanjye Intumwa ntizitinya.”]]></translation>
<footnotes></footnotes>
</aya>
<aya number="11">
<translation><![CDATA[Uretse uwakoze ikibi hanyuma ikibi (yakoze) akagisimbuza icyiza. Mu by’ukuri ndi Nyir’ukubabarira, Nyirimpuhwe.]]></translation>
<footnotes></footnotes>
</aya>
<aya number="12">
<translation><![CDATA[Unashyire ukuboko kwawe (ikiganza cyawe) mu kwaha, uragukuramo kwererana ntacyo kwabaye. (Iki ni kimwe) mu bitangaza icyenda (wahawe ngo ubyifashishe) kwa Farawo n’abantu be. Mu by’ukuri bo ni abantu b’ibyigomeke.]]></translation>
<footnotes></footnotes>
</aya>
<aya number="13">
<translation><![CDATA[Ariko ubwo ibitangaza byacu bisobanutse byabageragaho ku buryo bugaragara, baravuze bati “Ubu ni uburozi bugaragara.”]]></translation>
<footnotes></footnotes>
</aya>
<aya number="14">
<translation><![CDATA[Nuko barabihinyura bidakwiye ndetse baranibona, nyamara imitima yabo ibihamya (ko ari ukuri). Ngaho reba uko iherezo ry’abangizi ryagenze!]]></translation>
<footnotes></footnotes>
</aya>
<aya number="15">
<translation><![CDATA[Kandi rwose twahaye ubumenyi Dawudi na Sulayimani (Salomo), maze bombi baravuga bati “Ishimwe n’ikuzo ni ibya Allah, We waturutishije benshi mu bagaragu be b’abemeramana.”]]></translation>
<footnotes></footnotes>
</aya>
<aya number="16">
<translation><![CDATA[Kandi Sulayimani yazunguye (ubuhanuzi, ubumenyi n’ubwami bwa) Dawudi, nuko aravuga ati “Yemwe bantu! Twigishijwe (kumva) imvugo z’inyoni kandi duhabwa buri kintu. Mu by’ukuri izi ni ingabire zigaragara (ziturutse kwa Allah).”]]></translation>
<footnotes></footnotes>
</aya>
<aya number="17">
<translation><![CDATA[Nuko Sulayimani akoranyirizwa ingabo ze zo mu majini no mu bantu ndetse no mu nyoni, maze zishyirwa mu masibo.]]></translation>
<footnotes></footnotes>
</aya>
<aya number="18">
<translation><![CDATA[Kugeza ubwo bageraga mu kibaya cy’inshishi, rumwe mu nshishi rukavuga ruti “Mwa nshishi mwe! Nimwinjire mu buturo bwanyu, Sulayimani n’ingabo ze batabasyonyora batabizi.”]]></translation>
<footnotes></footnotes>
</aya>
<aya number="19">
<translation><![CDATA[Nuko (Sulayimani) aramwenyura asetswa n’iryo jambo ryarwo, maze aravuga ati “Nyagasani wanjye! Nshoboza gushimira inema zawe wampundagajeho, njye n’ababyeyi banjye, unanshoboze gukora ibitunganye wishimira. Kandi unanyinjize mu bagaragu bawe beza ku bw’impuhwe zawe.”]]></translation>
<footnotes></footnotes>
</aya>
<aya number="20">
<translation><![CDATA[Nuko agenzura inyoni maze aravuga ati “Ko ntabona Samusure (Hud Hud)? Cyangwa iri mu zidahari?]]></translation>
<footnotes></footnotes>
</aya>
<aya number="21">
<translation><![CDATA[Mu by’ukuri ndayihanisha igihano gikaze cyangwa nyibage, cyeretse ninzanira impamvu zumvikana.”]]></translation>
<footnotes></footnotes>
</aya>
<aya number="22">
<translation><![CDATA[Nuko bidatinze (Samusure) iraza maze iravuga iti “Namenye ibyo utamenye kandi nje nturutse i Saba-i (Sheba muri Yemen), nkuzaniye inkuru y’impamo.”]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri nahasanze umugore (witwa Balqis ari we) ubategeka. Kandi yahawe buri kintu, ndetse afite n’intebe y’ubwami ihambaye.]]></translation>
<footnotes></footnotes>
</aya>
<aya number="24">
<translation><![CDATA[Nasanze we n’abantu be bubamira izuba mu cyimbo cya Allah. Kandi Shitani yabakundishije ibikorwa byabo (bibi), inabakumira kugana inzira (igororotse), bityo ntibayoboka.]]></translation>
<footnotes></footnotes>
</aya>
<aya number="25">
<translation><![CDATA[(Shitani yabakumiriye kugana inzira ya Allah) kugira ngo batubamira Allah, We ushyira ahagaragara ibyihishe mu birere no mu isi, ndetse azi ibyo muhisha n’ibyo mugaragaza.]]></translation>
<footnotes></footnotes>
</aya>
<aya number="26">
<translation><![CDATA[Allah, nta yindi mana ibaho ikwiye gusengwa by’ukuri itari We, Nyagasani wa Ar’shi[1] ihambaye.]]></translation>
<footnotes><![CDATA[[1] Eba uko twasobanuye iri jabo muri Surat ul A’raf:54]]></footnotes>
</aya>
<aya number="27">
<translation><![CDATA[(Sulayimani) aravuga ati “Turareba niba uvugisha ukuri cyangwa niba uri umwe mu banyabinyoma!”]]></translation>
<footnotes></footnotes>
</aya>
<aya number="28">
<translation><![CDATA[“Jyana uru rwandiko rwanjye urubanagire, nurangiza ubibete maze urebe icyo basubiza.”]]></translation>
<footnotes></footnotes>
</aya>
<aya number="29">
<translation><![CDATA[(Samusure irarujyana irarunaga, Umwamikazi w’i Sheba) aravuga ati “Yemwe banyacyubahiro! Mu by’ukuri nazaniwe urwandiko rwubahitse”,]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri rwaturutse kwa Sulayimani, kandi rwose ruragira ruti “Ku izina rya Allah Nyirimpuhwe, Nyirimbabazi”;]]></translation>
<footnotes></footnotes>
</aya>
<aya number="31">
<translation><![CDATA[“Ntimunyiboneho ahubwo munsange mwicishije bugufi.”]]></translation>
<footnotes></footnotes>
</aya>
<aya number="32">
<translation><![CDATA[(Umwamikazi arongera) aravuga ati “Yemwe banyacyubahiro! Nimungire inama muri iki kibazo. Ntabwo nari gufata umwanzuro mudahari ngo mungire inama.”]]></translation>
<footnotes></footnotes>
</aya>
<aya number="33">
<translation><![CDATA[Baramusubiza bati “Twebwe turi abanyembaraga kandi turi inkazi (ku rugamba). Itegeko ni iryawe, bityo reba icyo utegeka.”]]></translation>
<footnotes></footnotes>
</aya>
<aya number="34">
<translation><![CDATA[(Umwamikazi) aravuga ati “Mu by’ukuri iyo abami binjiye mu mudugudu (igihugu) barawangiza, ndetse bagasuzuguza abanyacyubahiro bawo. Uko ni ko bakora.”]]></translation>
<footnotes></footnotes>
</aya>
<aya number="35">
<translation><![CDATA[Ahubwo ngiye kuboherereza impano maze ndebe icyo abo nohereje bagarukana.]]></translation>
<footnotes></footnotes>
</aya>
<aya number="36">
<translation><![CDATA[Nuko ubwo (uhagarariye Intumwa zitwaye impano) yageraga kwa Sulayimani yaramubwiye ati “Ese murashaka kumfashisha umutungo (wanyu) kandi ibyo Allah yampaye ari byo byiza kurusha ibyo yabahaye? Ahubwo ni mwe mwishimira impano muhawe!”]]></translation>
<footnotes></footnotes>
</aya>
<aya number="37">
<translation><![CDATA[(Nuko Sulayimani aramubwira ati) “Subirayo! Rwose tuzaboherereza ingabo badashobora guhangana na zo, kandi rwose (igihugu cyabo) tuzakibasohoramo baciye bugufi kandi basuzuguritse.”]]></translation>
<footnotes></footnotes>
</aya>
<aya number="38">
<translation><![CDATA[(Sulayimani) aravuga ati “Yemwe byegera! Ni nde muri mwe wanzanira intebe ye (umwamikazi) y’ubwami mbere y’uko baza bansanga baciye bugufi?”]]></translation>
<footnotes></footnotes>
</aya>
<aya number="39">
<translation><![CDATA[Kabuhariwe mu majini aravuga ati “Njye ndayikuzanira mbere y’uko uhaguruka mu cyicaro cyawe, kandi rwose kuri ibyo ndi umunyembaraga w’umwizerwa.”]]></translation>
<footnotes></footnotes>
</aya>
<aya number="40">
<translation><![CDATA[Umwe mu bahawe ubumenyi bw’igitabo aravuga ati “Njye ndayikuzanira mbere y’uko uhumbya!” (Nuko ahita ayizana!) Nuko (Sulayimani) ayibonye iteye imbere ye, aravuga ati “Ibi ni ku bw’ingabire za Nyagasani wanjye kugira ngo angerageze (arebe) niba nshimira cyangwa ntashimira! Kandi ushimira aba ashimira ku bw’inyungu ze, naho uhakana (aba yihemukiye). Mu by’ukuri Nyagasani ni Uwihagije, Umunyabuntu.”]]></translation>
<footnotes></footnotes>
</aya>
<aya number="41">
<translation><![CDATA[(Sulayimani) aravuga ati “Nimuyoberanye intebe ye y’ubwami kugira ngo turebe niba ari buyimenye cyangwa se ari buyiyoberwe nk’abandi?”]]></translation>
<footnotes></footnotes>
</aya>
<aya number="42">
<translation><![CDATA[Nuko aje, arabazwa ati “Ese intebe y’ubwami yawe imeze itya?” Aravuga ati “Irasa nka yo neza!” (Nuko Sulayimani aravuga ati) “Kandi twari twaramenyeshejwe (ko azayoboka Isilamu) mbere y’uko aza, ndetse twari abicisha bugufi (Abayisilamu).”]]></translation>
<footnotes></footnotes>
</aya>
<aya number="43">
<translation><![CDATA[Kandi ibyo yajyaga agaragira bitari Allah byamubujije (kuyoboka), kuko yari mu bantu bahakanye.]]></translation>
<footnotes></footnotes>
</aya>
<aya number="44">
<translation><![CDATA[(Umwamikazi) yarabwiwe ati “Injira mu ngoro!” Nuko ayibonye akeka ko ari amazi menshi (azamura imyambaro) agaragaza imirundi ye. (Sulayimani) aravuga ati “Mu by’ukuri (ibi ubona) ni ingoro ishashemo ibirahuri (bishashe hejuru y’amazi)!” (Umwamikazi) aravuga ati “Nyagasani wanjye! Mu by’ukuri narihemukiye none nifatanyije na Sulayimani kwicisha bugufi kuri Allah, Nyagasani w’ibiremwa byose.”]]></translation>
<footnotes></footnotes>
</aya>
<aya number="45">
<translation><![CDATA[Kandi rwose twoherereje abantu bo mu bwoko bwa Thamudu umuvandimwe wabo Swalehe, (arababwira ati) “Mugaragire Allah (wenyine).” Nuko bacikamo amatsinda abiri ashyamiranye (irimwemera n’irimuhakana).]]></translation>
<footnotes></footnotes>
</aya>
<aya number="46">
<translation><![CDATA[(Swalehe abwira itsinda ryamuhakanye) ati “Yemwe bantu banjye! Kuki mushaka kwihutisha ikibi (ibihano bya Allah) mbere y’icyiza (impuhwe za Allah)? Kuki mudasaba Allah imbabazi kugira ngo mugirirwe impuhwe?”]]></translation>
<footnotes></footnotes>
</aya>
<aya number="47">
<translation><![CDATA[Baravuga bati “Wowe n’abo muri kumwe tubabonamo abateramwaku.” Aravuga ati “Ibyago byanyu bituruka kwa Allah; ahubwo mwe muri abantu bari mu bigeragezo.”]]></translation>
<footnotes></footnotes>
</aya>
<aya number="48">
<translation><![CDATA[No muri uwo mujyi hari agatsiko k’abantu icyenda bawukoreragamo ubwangizi aho kugira ngo batunganye.]]></translation>
<footnotes></footnotes>
</aya>
<aya number="49">
<translation><![CDATA[(Bamwe muri bo babwira abandi) bati “Murahire ku izina rya Allah ko turi bumwubikire mu ijoro, we n’abantu be (tukabica), maze tukazabwira abo mu muryango we tuti “Ntitwabonye icyoretse umuryango we, kandi rwose turavuga ukuri.”]]></translation>
<footnotes></footnotes>
</aya>
<aya number="50">
<translation><![CDATA[Nuko bacura umugambi mubisha, maze natwe tuburizamo umugambi wabo batabizi.]]></translation>
<footnotes></footnotes>
</aya>
<aya number="51">
<translation><![CDATA[Ngaho reba uko iherezo ry’umugambi wabo mubisha ryagenze! Mu by’ukuri twabarimburanye n’abantu babo bose.]]></translation>
<footnotes></footnotes>
</aya>
<aya number="52">
<translation><![CDATA[Ziriya ni ingo zabo zahindutse amatongo kubera ibikorwa byabo bibi. Mu by’ukuri muri ibyo harimo ikimenyetso ku bantu bafite ubumenyi.]]></translation>
<footnotes></footnotes>
</aya>
<aya number="53">
<translation><![CDATA[Nuko turokora abemeye kandi bari abagandukiramana.]]></translation>
<footnotes></footnotes>
</aya>
<aya number="54">
<translation><![CDATA[(Unibuke) ubwo Lutwi (Loti) yabwiraga abantu be ati “Ese murakora igikorwa cy’urukozasoni kandi mubona (ububi bwacyo)?”]]></translation>
<footnotes></footnotes>
</aya>
<aya number="55">
<translation><![CDATA[“Ese koko muryamana (mukora imibonano) n’abagabo ku bw’irari ryanyu muretse abagore? Ahubwo mwe muri abantu b’injiji!”]]></translation>
<footnotes></footnotes>
</aya>
<aya number="56">
<translation><![CDATA[Nta kindi cyabaga igisubizo cy’abantu be uretse kuvuga bati “Mumeneshe abantu ba Lutwi (Loti) mu mudugudu wanyu. Mu by’ukuri ni abantu bashaka kwigira abere!”]]></translation>
<footnotes></footnotes>
</aya>
<aya number="57">
<translation><![CDATA[Nuko tumurokorana n’umuryango we usibye umugore we twageneye kuba mu barimbuwe.]]></translation>
<footnotes></footnotes>
</aya>
<aya number="58">
<translation><![CDATA[Tubagushaho imvura (y’amabuye), ububi bw’imvura ku baburiwe (ntibumvire) twabunganya iki?]]></translation>
<footnotes></footnotes>
</aya>
<aya number="59">
<translation><![CDATA[Vuga (yewe Muhamadi) uti “Ishimwe n’ikuzo byuzuye ni ibya Allah, kandi amahoro abe ku bagaragu be yahisemo. Ese Allah ni We mwiza cyangwa ibyo bamubangikanya (na we ni byo byiza)?”]]></translation>
<footnotes></footnotes>
</aya>
<aya number="60">
<translation><![CDATA[Ese uwaremye ibirere n’isi, akabamanurira amazi mu kirere, maze tukayameresha imirima igatoha (si we mwiza kurusha ibigirwamana byanyu)? Mwebwe ntimushobora kumeza ibiti byayo. Ese hari indi mana ibangikanye na Allah? (Nta yo), ahubwo ni abantu batannye (babangikanya Allah)!]]></translation>
<footnotes></footnotes>
</aya>
<aya number="61">
<translation><![CDATA[Ese uwagize isi aho gutura, akayishyiramo imigezi, akayishyiraho imisozi, ndetse akanashyira urubibi hagati y’inyanja ebyiri (ifite amazi y’urwunyunyu n’ifite ay’urubogobogo; si We mwiza kurusha ibigirwamana byanyu)? Ese hari indi mana ibangikanye na Allah? Ariko abenshi muri bo ntibabizi?]]></translation>
<footnotes></footnotes>
</aya>
<aya number="62">
<translation><![CDATA[Ese uwakira ubusabe bw’uri mu makuba igihe amusabye, akanakuraho ikibi ndetse akabagira abasigire ku isi (si We mwiza kurusha ibigirwamana byanyu)? Ese hari indi mana ibangikanye na Allah? Ni gake mwibuka!]]></translation>
<footnotes></footnotes>
</aya>
<aya number="63">
<translation><![CDATA[Ese ubayobora mu mwijima w’imusozi n’uwo mu nyanja, akaboherereza imiyaga itanga inkuru nziza ibanziriza impuhwe ze (imvura, si We mwiza kurusha ibigirwamana byanyu)? Ese hari indi mana ibangikanye na Allah? Allah ntaho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="64">
<translation><![CDATA[Ese uwatangije irema akazanarisubiramo (azura abapfuye), akabaha amafunguro aturutse mu kirere no mu isi (si We mwiza kurusha ibigirwamana byanyu)? Ese hari indi mana ibangikanye na Allah? Vuga (yewe Muhamadi) uti “Ngaho nimuzane ibimenyetso byanyu (bigaragaza ko Allah afite uwo abangikanye na We) niba koko muri abanyakuri.”]]></translation>
<footnotes></footnotes>
</aya>
<aya number="65">
<translation><![CDATA[Vuga (yewe Muhamadi) uti “Nta n’umwe mu bari mu birere no ku isi uzi ibyihishe uretse Allah, kandi ntibazi igihe bazazurirwa.”]]></translation>
<footnotes></footnotes>
</aya>
<aya number="66">
<translation><![CDATA[Ahubwo bazasobanukirwa neza ku munsi w’imperuka; ariko bawushidikanyaho, ndetse ni n’impumyi kubiwerekeyeho.]]></translation>
<footnotes></footnotes>
</aya>
<aya number="67">
<translation><![CDATA[Na ba bandi bahakanye baravuze bati “Ese twe n’abakurambere bacu nituba igitaka (nyuma yo gupfa), mu by’ukuri tuzazurwa?”]]></translation>
<footnotes></footnotes>
</aya>
<aya number="68">
<translation><![CDATA[Rwose ibyo twabisezeranyijwe mbere, twe n’abakurambere bacu. Ibi nta kindi biri cyo usibye kuba ari inkuru z’abo hambere.]]></translation>
<footnotes></footnotes>
</aya>
<aya number="69">
<translation><![CDATA[Vuga (yewe Muhamadi) uti “Nimutambagire ku isi, maze murebe uko iherezo ry’inkozi z’ibibi ryagenze.”]]></translation>
<footnotes></footnotes>
</aya>
<aya number="70">
<translation><![CDATA[Kandi (abaguhakanye) ntibazagutere agahinda, ndetse ntukababazwe n’imigambi mibisha bacura.]]></translation>
<footnotes></footnotes>
</aya>
<aya number="71">
<translation><![CDATA[(Abahakanyi) baravuga bati “Ese ni ryari iri sezerano rizasohora niba muri abanyakuri?”]]></translation>
<footnotes></footnotes>
</aya>
<aya number="72">
<translation><![CDATA[Vuga (yewe Muhamadi) uti “Hari ubwo bimwe mu byo musaba kwihutishwa (ibihano) byaba biri hafi yanyu.”]]></translation>
<footnotes></footnotes>
</aya>
<aya number="73">
<translation><![CDATA[Kandi mu by’ukuri Nyagasani wawe ni Nyiringabire ku bantu, ahubwo abenshi muri bo ntibashimira.]]></translation>
<footnotes></footnotes>
</aya>
<aya number="74">
<translation><![CDATA[Ndetse mu by’ukuri Nyagasani wawe azi ibyo ibituza byabo bihishe kandi azi n’ibyo bagaragaza.]]></translation>
<footnotes></footnotes>
</aya>
<aya number="75">
<translation><![CDATA[Nta na kimwe cyihishe mu kirere no ku isi kitari mu gitabo gisobanutse.]]></translation>
<footnotes></footnotes>
</aya>
<aya number="76">
<translation><![CDATA[Mu by’ukuri iyi Qur’an iha bene Isiraheli ukuri kw’inkuru nyinshi batavugaho rumwe.]]></translation>
<footnotes></footnotes>
</aya>
<aya number="77">
<translation><![CDATA[Kandi rwose yo (Qur’an) ni umuyoboro n’impuhwe ku bemeramana.]]></translation>
<footnotes></footnotes>
</aya>
<aya number="78">
<translation><![CDATA[Mu by’ukuri Nyagasani wawe azabakiranura akoresheje itegeko rye. Kandi We ni Nyiricyubahiro bihebuje, Umumenyi uhebuje.]]></translation>
<footnotes></footnotes>
</aya>
<aya number="79">
<translation><![CDATA[Bityo (yewe Muhamadi) jya wiringira Allah! Mu by’ukuri wowe uri mu kuri kugaragara.]]></translation>
<footnotes></footnotes>
</aya>
<aya number="80">
<translation><![CDATA[Mu by’ukuri ntushobora kumvisha abapfu (ukuri), ndetse ntiwanakumvisha ibipfamatwi umuhamagaro (wawe) mu gihe bateye umugongo bagenda.]]></translation>
<footnotes></footnotes>
</aya>
<aya number="81">
<translation><![CDATA[Kandi ntiwanashobora kuyobora impumyi (uzikura) mu buyobe bwazo, ahubwo abo wumvisha ni abemera amagambo yacu, bakaba ari na bo bicisha bugufi (Abayisilamu).]]></translation>
<footnotes></footnotes>
</aya>
<aya number="82">
<translation><![CDATA[N’igihe imvugo (y’ibihano) izabasohoreraho (abahakanyi), tuzabasohorera inyamaswa mu butaka ibabwira ko abantu batajyaga bizera amagambo yacu.]]></translation>
<footnotes></footnotes>
</aya>
<aya number="83">
<translation><![CDATA[(Unibuke) umunsi tuzakoranya muri buri muryango (Umat) itsinda ry’abahakanye amagambo yacu, maze bagashyirwa ku mirongo (mu matsinda).]]></translation>
<footnotes></footnotes>
</aya>
<aya number="84">
<translation><![CDATA[Kugeza ubwo bazagera (imbere ya Allah) akavuga ati “Ese mwahakanye amagambo yanjye mutaranabanje kuyasobanukirwa (ngo mumenye niba ari ukuri cyangwa ari ibinyoma), cyangwa mwakoraga iki (kindi)?”]]></translation>
<footnotes></footnotes>
</aya>
<aya number="85">
<translation><![CDATA[Nuko imvugo (y’ibihano) ibasohoreraho kubera ibibi byabo, kandi ntibazashobora kugira icyo bavuga (biregura).]]></translation>
<footnotes></footnotes>
</aya>
<aya number="86">
<translation><![CDATA[Ese ntibabona ko twabashyiriyeho ijoro kugira ngo bariruhukemo, n’amanywa kugira ngo babashe kubona (bityo bashake ibibabeshaho)? Mu by’ukuri muri ibyo harimo ibimenyetso ku bantu bemera.]]></translation>
<footnotes></footnotes>
</aya>
<aya number="87">
<translation><![CDATA[(Unibuke) umunsi impanda izavuzwa, maze ibiri mu birere no mu isi bigakangarana, uretse uwo Allah azashaka (guhumuriza). Kandi bose bazamugana bicishije bugufi.]]></translation>
<footnotes></footnotes>
</aya>
<aya number="88">
<translation><![CDATA[Uzanabona imisozi wibwire ko iri hamwe, nyamara izaba igenda yihuta nk’ibicu.[1] Ibyo ni ibikorwa na Allah, We watunganyije buri kintu. Mu by’ukuri We azi byimazeyo ibyo mukora.]]></translation>
<footnotes><![CDATA[[1] Abahanga mu bumenyi bw’isi baje kumenya ko imigabane igize isi igenda yimuka gake gake yegerana cyangwa itatana mu gihe kirekire cyane. Ibi bikaba bishimangira ukuri kw’uyu murongo wa Qur’ani.]]></footnotes>
</aya>
<aya number="89">
<translation><![CDATA[(Kuri uwo munsi) uzaba yarakoze icyiza (ku isi) azabona icyiza kikiruta, kandi kuri uwo munsi bazaba batekanye, nta bwoba bafite.]]></translation>
<footnotes></footnotes>
</aya>
<aya number="90">
<translation><![CDATA[Naho abazaba barakoze ibibi, bazarohwa mu muriro babanjemo uburanga bwabo (maze babwirwe bati) “Ese iki si igihembo cy’ibyo mwajyaga mukora?”]]></translation>
<footnotes></footnotes>
</aya>
<aya number="91">
<translation><![CDATA[Mu by’ukuri njye (Muhamadi) nategetswe kugaragira Nyagasani w’uyu mujyi (wa Maka), We wawutagatifuje kandi akaba ari na We Mugenga wa buri kintu. Ndetse nanategetswe kuba mu bicisha bugufi (Abayisilamu).]]></translation>
<footnotes></footnotes>
</aya>
<aya number="92">
<translation><![CDATA[(Ntegekwa) no gusoma Qur’an. Bityo uzayoboka, mu by’ukuri ni we bizagirira akamaro. N’uzayoba, uzavuge uti “Mu by’ukuri njye ndi umwe mu baburizi.”]]></translation>
<footnotes></footnotes>
</aya>
<aya number="93">
<translation><![CDATA[Kandi (yewe Muhamadi) uvuge uti “Ishimwe n’ikuzo byuzuye ni ibya Allah. Azabereka ibimenyetso bye mubimenye.” Kandi Nyagasani wawe ntabwo ayobewe ibyo mukora.]]></translation>
<footnotes></footnotes>
</aya>
</sura>
<sura number="28">
<aya number="1">
<translation><![CDATA[Twaa Siin Miim[1]]]></translation>
<footnotes><![CDATA[[1] -Twaa Siin Miim: Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Iyo ni imirongo (ayat) y’igitabo gisobanutse.]]></translation>
<footnotes></footnotes>
</aya>
<aya number="3">
<translation><![CDATA[Turakubarira zimwe mu nkuru za Musa na Farawo mu kuri (ngo uzigeze) ku bantu bemera.]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri Farawo yishyize hejuru mu gihugu (cya Misiri), anacamo ibice abantu baho, akandamiza bamwe muri bo (Abayisiraheli), abicira abana b’abahungu naho abakobwa babo akabareka. Mu by’ukuri yari mu bangizi.]]></translation>
<footnotes></footnotes>
</aya>
<aya number="5">
<translation><![CDATA[Kandi twashakaga guha ingabire zacu abakandamijwe mu gihugu, tukabagira abayobozi ndetse tukanabagira abazungura (ba Misiri nyuma yo kurimbura Farawo).]]></translation>
<footnotes></footnotes>
</aya>
<aya number="6">
<translation><![CDATA[No kubaha ubushobozi mu gihugu, ndetse no kugira ngo twereke Farawo na Hamana ndetse n’ingabo zabo, ibyo bajyaga bikanga ko byaturuka kuri bo (Abayisiraheli).]]></translation>
<footnotes></footnotes>
</aya>
<aya number="7">
<translation><![CDATA[Nuko duhishurira nyina wa Musa (tumubwira) tuti “Mwonse, ariko niba ufite ubwoba (bw’uko yagirirwa nabi), munage mu mazi kandi ntutinye cyangwa ngo ugire agahinda. Mu by’ukuri tuzamukugarurira ndetse tumugire umwe mu ntumwa (zacu).”]]></translation>
<footnotes></footnotes>
</aya>
<aya number="8">
<translation><![CDATA[Nuko atoragurwa n’abantu bo kwa Farawo, (nyuma) aza kubabera umwanzi n’impamvu y’umubabaro. Mu by’ukuri Farawo na Hamana n’ingabo zabo bari abanyamakosa.]]></translation>
<footnotes></footnotes>
</aya>
<aya number="9">
<translation><![CDATA[Umugore wa Farawo aravuga (abwira Farawo) ati “(Uyu mwana) azaba ibyishimo byanjye nawe! Ntimumwice! Hari ubwo yazatugirira akamaro cyangwa tukamugira umwana wacu.” Ariko (Farawo n’abantu be) ntibiyumvishaga (ko ari we uzaba impamvu yo korama kwabo).]]></translation>
<footnotes></footnotes>
</aya>
<aya number="10">
<translation><![CDATA[Umutima wa nyina wa Musa wasigaye nta kindi kiwurimo (usibye gutekereza umwana we). Haburaga gato ngo amugaragaze (ko ari uwe) iyo tutamukomeza umutima kugira ngo abe mu bemera (isezerano ryacu).]]></translation>
<footnotes></footnotes>
</aya>
<aya number="11">
<translation><![CDATA[Nuko (nyina wa Musa) abwira mushiki wa Musa (igihe yamunagaga mu mazi) ati “Mukurikire!” Maze agenda amurebera kure batabyiyumvisha.]]></translation>
<footnotes></footnotes>
</aya>
<aya number="12">
<translation><![CDATA[(Musa) twari twaramuziririje konswa n’(abandi bagore) mbere (y’uko tumugarura kwa nyina), maze mushiki we arababwira ati “Ese mbarangire umuryango wamubarerera kandi ukamuha uburere bwiza?”]]></translation>
<footnotes></footnotes>
</aya>
<aya number="13">
<translation><![CDATA[Nuko tumusubiza kwa nyina kugira ngo (nyina) yishime ashire agahinda, kandi amenye ko isezerano rya Allah ari ukuri. Ariko abenshi muri bo ntibabizi.]]></translation>
<footnotes></footnotes>
</aya>
<aya number="14">
<translation><![CDATA[Nuko amaze kuba igikwerere anatunganye (mu bwenge), tumuha ubushishozi n’ubumenyi. Uko ni ko duhemba abakora ibyiza.]]></translation>
<footnotes></footnotes>
</aya>
<aya number="15">
<translation><![CDATA[Nuko yinjira mu mujyi (wa Farawo) mu gihe abawutuye bahuze, ahasanga abagabo babiri barwana; umwe akomoka muri bene wabo, undi akomoka mu banzi be. Maze ukomoka muri bene wabo aramutabaza kugira ngo amufashe kwivuna umwanzi we, nuko Musa amukubita igipfunsi aramwica. (Musa amaze kumwica) aravuga ati “Ibi (nkoze) ni igikorwa cya Shitani. Mu by’ukuri yo ni umwanzi uyobya ku buryo bugaragara.”]]></translation>
<footnotes></footnotes>
</aya>
<aya number="16">
<translation><![CDATA[(Musa) aravuga ati “Nyagasani! Mu by’ukuri nihemukiye; bityo mbabarira.” Nuko (Allah) aramubabarira. Rwose We ni Nyir’ukubabarira ibyaha, Nyirimbabazi.]]></translation>
<footnotes></footnotes>
</aya>
<aya number="17">
<translation><![CDATA[(Musa) aravuga ati “Nyagasani! Ku bw’inema wampaye, sinzigera nshyigikira inkozi z’ibibi.”]]></translation>
<footnotes></footnotes>
</aya>
<aya number="18">
<translation><![CDATA[Nuko bukeye (Musa) aramukira mu mujyi afite ubwoba, akurikirana (ngo amenye inkurikizi z’ibyo yakoze). Maze wa wundi wamutabaje ku munsi wabanje avuza akamo amutabaza (nanone). Musa aramubwira ati “Mu by’ukuri bigaragara ko wiyenza.”]]></translation>
<footnotes></footnotes>
</aya>
<aya number="19">
<translation><![CDATA[Nuko (Musa) ashaka gusumira umwanzi wabo bombi, (wa mwanzi) aravuga ati “Yewe Musa! Urashaka kunyica nk’uko wishe umuntu ejo? Nta kindi ushaka kitari ukuba icyigomeke mu gihugu. Nta n’ubwo ushaka kuba mu bakora ibitunganye.”]]></translation>
<footnotes></footnotes>
</aya>
<aya number="20">
<translation><![CDATA[Maze haza umugabo yihuta, aturutse mu nkengero z’umujyi, aravuga ati “Yewe Musa! Rwose ibyegera (bya Farawo) biragucurira umugambi wo kukwica, bityo hunga! Mu by’ukuri ndi umwe mu bakugira inama.”]]></translation>
<footnotes></footnotes>
</aya>
<aya number="21">
<translation><![CDATA[Nuko awusohokamo akebaguza, afite ubwoba (bw’uko ashobora gufatwa). Aravuga ati “Nyagasani! Nkiza abantu b’inkozi z’ibibi.”]]></translation>
<footnotes></footnotes>
</aya>
<aya number="22">
<translation><![CDATA[Ubwo (Musa) yerekezaga i Madiyani, yaravuze ati “Hari ubwo Nyagasani wanjye yanyobora inzira y’ukuri.”]]></translation>
<footnotes></footnotes>
</aya>
<aya number="23">
<translation><![CDATA[Maze ageze ku mazi (iriba) ya Madiyana, ahasanga abantu benshi buhira (amatungo yabo), inyuma yabo hari abagore babiri bakumira (amatungo yabo kwegera amazi). Aravuga ati “Mufite ikihe kibazo?” Baravuga bati “Ntidushobora gushora (amatungo yacu) abashumba badakutse, kandi data ni umusaza ukuze.”]]></translation>
<footnotes></footnotes>
</aya>
<aya number="24">
<translation><![CDATA[Nuko arabuhirira (amatungo), nyuma yerekeza mu gicucu (cy’igiti) maze aravuga ati “Nyagasani! Rwose nkeneye ibyiza wamanurira uko byaba bimeze kose.”]]></translation>
<footnotes></footnotes>
</aya>
<aya number="25">
<translation><![CDATA[Maze umwe muri ba bagore babiri aza amusanga afite isoni, aravuga ati “Mu by’ukuri data araguhamagaye kugira ngo aguhe igihembo cy’uko watwuhiriye (amatungo).” Nuko (Musa aramwitaba) amugezeho amubarira inkuru (y’ibyamubayeho), maze aramubwira ati “Ntugire ubwoba! Ukize abantu b’inkozi z’ibibi.”]]></translation>
<footnotes></footnotes>
</aya>
<aya number="26">
<translation><![CDATA[Umwe muri bo (abagore) aravuga ati “Dawe! Muhe akazi! Kubera ko mu by’ukuri umwiza ukwiriye kugaha ni umunyembaraga w’umwizerwa.”]]></translation>
<footnotes></footnotes>
</aya>
<aya number="27">
<translation><![CDATA[(Shuwayibu) aravuga ati “Mu by’ukuri ndashaka kugushyingira umwe muri aba bakobwa banjye babiri, ukazankorera imyaka umunani; ariko unujuje icumi, byaba ari ubushake bwawe kuko ntashaka kukugora. Ku bushake bwa Allah, uzasanga ndi umwe mu bantu beza.”]]></translation>
<footnotes></footnotes>
</aya>
<aya number="28">
<translation><![CDATA[(Musa) aravuga ati “Ibyo ni (amasezerano) hagati yanjye nawe. Kimwe muri ibyo bihe byombi nzakora, sinzarenganywe. Kandi Allah ni umuhamya w’ibyo tuvuga.”]]></translation>
<footnotes></footnotes>
</aya>
<aya number="29">
<translation><![CDATA[Nuko Musa yujuje igihe (bumvikanye), ajyana n’umuryango we (basubiye mu Misiri), arabukwa umuriro iruhande (rw’umusozi) wa Twuri. Maze abwira umuryango we ati “Nimusigare aha, mu by’ukuri njye ndabutswe umuriro; hari ubwo nabazanira amakuru yawo (yadufasha kumenya inzira) cyangwa nkabazanira igishirira kugira ngo mwote.”]]></translation>
<footnotes></footnotes>
</aya>
<aya number="30">
<translation><![CDATA[Nuko awugezeho, ahamagarirwa iruhande rw’ikibaya iburyo (bwe) ku butaka butagatifu, (ijwi rituruka) ku giti, (abwirwa) ati “Yewe Musa! Mu by’ukuri ni njye Allah, Nyagasani w’ibiremwa byose.”]]></translation>
<footnotes></footnotes>
</aya>
<aya number="31">
<translation><![CDATA[“Naga inkoni yawe hasi!” (Arayinaga) maze abonye yinyagambura imeze nk’inzoka (ikubita hirya no hino), agira ubwoba arahunga ntiyahindukira. (Allah) aramubwira ati “Yewe Musa! Garuka kandi ntugire ubwoba, mu by’ukuri uri mu batekanye.”]]></translation>
<footnotes></footnotes>
</aya>
<aya number="32">
<translation><![CDATA[Injiza ukuboko kwawe (ikiganza cyawe) mu kwaha (mu mwenge w’ikanzu yawe), kuravamo kurabagirana bidatewe n’uburwayi. Kandi wipfumbate kugira ngo ushire ubwoba. Ibyo byombi ni ibimenyetso bigaragara biturutse kwa Nyagasani wawe, uzifashisha kwa Farawo n’ibyegera bye. Mu by’ukuri bo ni abantu b’inkozi z’ibibi.]]></translation>
<footnotes></footnotes>
</aya>
<aya number="33">
<translation><![CDATA[(Musa) aravuga ati “Nyagasani! Mu by’ukuri nabishemo umuntu none ndatinya ko bazanyica.”]]></translation>
<footnotes></footnotes>
</aya>
<aya number="34">
<translation><![CDATA[“Kandi umuvandimwe wanjye Haruna andusha kuba intyoza, bityo mumpe tujyane anyunganire, anahamye ibyo mvuga. Mu by’ukuri ndatinya ko bampinyura.”]]></translation>
<footnotes></footnotes>
</aya>
<aya number="35">
<translation><![CDATA[(Allah) aravuga ati “Tuzagushyigikiza umuvandimwe wawe, tunabahe ibimenyetso bidasubirwaho mwembi; bityo ntibazabasha kugira icyo babatwara ku bw’ibitangaza byacu. Mwembi n’abazabakurikira muzatsinda.”]]></translation>
<footnotes></footnotes>
</aya>
<aya number="36">
<translation><![CDATA[Nuko Musa abagejejeho ibitangaza byacu bigaragara, baravuga bati “Ibi nta kindi biri cyo uretse ko ari uburozi bw’ubuhimbano, kandi ibi (uduhamagarira) ntitwigeze tubyumva ku babyeyi bacu bo hambere.”]]></translation>
<footnotes></footnotes>
</aya>
<aya number="37">
<translation><![CDATA[Musa aravuga ati “Nyagasani wanjye ni We uzi neza uwazanye umuyoboro umuturutseho, kandi ni na We uzi uzagira iherezo ryiza ku munsi w’imperuka. Mu by’ukuri inkozi z’ibibi ntizizatsinda.”]]></translation>
<footnotes></footnotes>
</aya>
<aya number="38">
<translation><![CDATA[Nuko Farawo aravuga ati “Yemwe byegera! Nta yindi mana nzi mufite itari njye, bityo ntwikira amatafari yewe Hamana, maze unyubakire umunara muremure kugira ngo nshobore kubona Imana ya Musa. Kuko mu by’ukuri nkeka ko (Musa) ari mu banyabinyoma.”]]></translation>
<footnotes></footnotes>
</aya>
<aya number="39">
<translation><![CDATA[Maze (Farawo) n’ingabo ze bigira abibone mu gihugu bitari mu kuri kandi banibwira ko batazagarurwa iwacu (kwa Allah).]]></translation>
<footnotes></footnotes>
</aya>
<aya number="40">
<translation><![CDATA[Nuko tumufatana n’ingabo ze maze tubajugunya mu nyanja. Ngaho reba uko iherezo ry’inkozi z’ibibi ryagenze!]]></translation>
<footnotes></footnotes>
</aya>
<aya number="41">
<translation><![CDATA[Twanabagize abayobozi bahamagarira (abantu) kugana umuriro, kandi ku munsi w’imperuka ntibazatabarwa.]]></translation>
<footnotes></footnotes>
</aya>
<aya number="42">
<translation><![CDATA[Twanabakurikije umuvumo hano ku isi, ndetse no ku munsi w’imperuka bazaba bari mu bantu babi.]]></translation>
<footnotes></footnotes>
</aya>
<aya number="43">
<translation><![CDATA[Kandi rwose twahaye Musa igitabo (Tawurati) nyuma yo kurimbura ibisekuru byo hambere, (ngo kibe) urumuri n’umuyoboro ndetse n’impuhwe ku bantu, kugira ngo babashe kwibuka.]]></translation>
<footnotes></footnotes>
</aya>
<aya number="44">
<translation><![CDATA[Kandi (yewe Muhamadi) ntabwo wari iruhande rw’iburengerazuba (bw’umusozi) ubwo twahaga Musa amategeko, ndetse nta n’ubwo wari mu bari aho (icyo gihe).]]></translation>
<footnotes></footnotes>
</aya>
<aya number="45">
<translation><![CDATA[Ahubwo twaremye ibisekuru byinshi (nyuma ya Musa), bibaho igihe kirekire [biza kwibagirwa isezerano rya Allah, kugeza ubwo wowe Muhamadi uje], kandi nta n’ubwo wabaye mu bantu b’i Madiyana ngo ubasomere amagambo yacu. Ariko ni twe twoherezaga (Intumwa, tukanaziha inkuru z’ibyabaye mbere).]]></translation>
<footnotes></footnotes>
</aya>
<aya number="46">
<translation><![CDATA[Kandi nta n’ubwo wari iruhande rwa (umusozi wa) Twuri, ubwo twahamagaraga (Musa, ngo wumve ibyo tumuhishurira) ahubwo (twakohereje) ku bw’impuhwe ziturutse kwa Nyagasani wawe, kugira ngo uburire abantu batigeze bagerwaho n’umuburizi mbere yawe, kugira ngo babashe kwibuka.]]></translation>
<footnotes></footnotes>
</aya>
<aya number="47">
<translation><![CDATA[N’iyo (tutaza kukohereza mu bantu b’i Maka) nyuma bakagerwaho n’ibihano kubera ibyo bakoze, bari kuvuga bati “Nyagasani wacu! Iyo uza kutwoherereza Intumwa, twari gukurikira amagambo yawe kandi tukaba mu bemera.”]]></translation>
<footnotes></footnotes>
</aya>
<aya number="48">
<translation><![CDATA[Nuko ubwo ukuri (Intumwa Muhamadi) kuduturutseho kwabageragaho, baravuze bati “Kuki atahawe nk’ibyo Musa yahawe?” (Babwire uti) “Ese mbere (Abayahudi) ntibahakanye ibyo Musa yahawe?” Bakanavuga bati “Mu by’ukuri ni uburozi bwombi (Qur’an na Tawurati) bwunganirana.” Baranavuga bati “Mu by’ukuri byose turabihakanye.”]]></translation>
<footnotes></footnotes>
</aya>
<aya number="49">
<translation><![CDATA[Vuga (yewe Muhamadi) uti “Ngaho nimuzane igitabo giturutse kwa Allah kibirusha byombi kuba umuyoboro mwiza, maze ngikurikire niba koko muri abanyakuri.”]]></translation>
<footnotes></footnotes>
</aya>
<aya number="50">
<translation><![CDATA[Ariko nibaramuka batagusubije, umenye ko nta kindi bakurikira kitari irari ryabo. Ese ni nde wayobye kurusha wa wundi wakurikiye irari rye adafite umuyoboro uturutse kwa Allah? Mu by’ukuri Allah ntayobora abantu b’inkozi z’ibibi.]]></translation>
<footnotes></footnotes>
</aya>
<aya number="51">
<translation><![CDATA[Kandi rwose twabagejejeho ijambo (Qur’an) kugira ngo babashe kwibuka.]]></translation>
<footnotes></footnotes>
</aya>
<aya number="52">
<translation><![CDATA[Ba bandi twahaye igitabo mbere yayo (Qur’an, bamwe muri bo) baracyemeye.]]></translation>
<footnotes></footnotes>
</aya>
<aya number="53">
<translation><![CDATA[N’iyo bayisomewe baravuga bati “Turayemera! Mu by’ukuri ni ukuri guturutse kwa Nyagasani wacu. Kandi rwose na mbere yayo twari abicisha bugufi (Abayisilamu).”]]></translation>
<footnotes></footnotes>
</aya>
<aya number="54">
<translation><![CDATA[Abo bazahabwa ibihembo byabo byikubye kabiri kubera ko bihanganye, n’ikibi bakagikuzaho icyiza, ndetse bakanatanga mu byo twabafunguriye.]]></translation>
<footnotes></footnotes>
</aya>
<aya number="55">
<translation><![CDATA[N’iyo bumvise ibidafite akamaro barabyirengagiza, bakavuga bati “Twe dufite ibyo dukora namwe mukagira ibyanyu, amahoro nabe kuri mwe. Ntidushaka kugirana ubucuti n’injiji.”]]></translation>
<footnotes></footnotes>
</aya>
<aya number="56">
<translation><![CDATA[Rwose, wowe (Muhamadi) ntuyobora uwo ukunze, ahubwo Allah ni We uyobora uwo ashaka. Kandi ni We uzi neza abayobotse.]]></translation>
<footnotes></footnotes>
</aya>
<aya number="57">
<translation><![CDATA[(Abahakanyi b’i Maka) baranavuga bati “Nituramuka dukurikiye umuyoboro (wazanye, tukaba) hamwe nawe, tuzirukanwa ku butaka bwacu!” Ese ntitwabatuje ahantu hatagatifu kandi hatekanye (Maka), hazanwa imbuto z’ubwoko bwose zikaba ari amafunguro aba aduturutseho? Nyamara abenshi muri bo ntibabizi.”]]></translation>
<footnotes></footnotes>
</aya>
<aya number="58">
<translation><![CDATA[Ese ni imidugudu ingahe yigometse tukayoreka kubera imibereho myiza yari ifite (ikabashuka ibatesha kwemera Allah n’Intumwa ze)? Ngariya amazu yabo atarongeye guturwamo nyuma yabo uretse make muri yo. Kandi mu by’ukuri ni twe twari abazungura.]]></translation>
<footnotes></footnotes>
</aya>
<aya number="59">
<translation><![CDATA[Kandi Nyagasani wawe ntiyarimbura imidugudu atabanje kohereza mu murwa mukuru wayo Intumwa ibasomera amagambo yacu. Ndetse ntidushobora kurimbura imidugudu abayituye atari inkozi z’ibibi.]]></translation>
<footnotes></footnotes>
</aya>
<aya number="60">
<translation><![CDATA[Kandi icyo mwahawe cyose ni umunezero w’ubuzima bw’isi n’umutako wayo (by’igihe gito). Naho ibiri kwa Allah (ingororano) ni byo byiza kandi bizahoraho. Ese ntimugira ubwenge?]]></translation>
<footnotes></footnotes>
</aya>
<aya number="61">
<translation><![CDATA[Ese uwo twasezeranyije isezerano ryiza (ijuru) maze akazaribona, ni kimwe n’uwo twahaye umunezero w’ubuzima bw’isi (akaba ari bwo ahitamo gusa) maze ku munsi w’imperuka akazaba mu bazazanwa (ngo bahanwe)?]]></translation>
<footnotes></footnotes>
</aya>
<aya number="62">
<translation><![CDATA[Kandi (wibuke) umunsi (Allah) azabahamagara akavuga ati “Ese ibyo mwajyaga mumbangikanya na byo biri he?”]]></translation>
<footnotes></footnotes>
</aya>
<aya number="63">
<translation><![CDATA[Ba bandi bazahamwa n’ijambo (ry’ibihano) bazavuga bati “Nyagasani! Bariya ni abo twayobeje. Twabayobeje nk’uko natwe twayobye. Turabihakanye imbere yawe! Rwose si twe basengaga.”]]></translation>
<footnotes></footnotes>
</aya>
<aya number="64">
<translation><![CDATA[Bazabwirwa bati “Ngaho nimuhamagare ibigirwamana byanyu! Maze babihamagare ariko ntibizabitaba. Nuko babone ibihano (bibategereje), maze (bicuze bavuga bati): Iyo tuza kuba twarayobotse.”]]></translation>
<footnotes></footnotes>
</aya>
<aya number="65">
<translation><![CDATA[Kandi (wibuke) umunsi (Allah) azabahamagara akavuga ati “Ni iki mwasubije Intumwa (ku byo twazibatumyeho)?”]]></translation>
<footnotes></footnotes>
</aya>
<aya number="66">
<translation><![CDATA[Bazabura icyo basubiza kuri uwo munsi kandi ntibazashobora kubazanya.]]></translation>
<footnotes></footnotes>
</aya>
<aya number="67">
<translation><![CDATA[Ariko uzaba yaricujije, akemera (Allah) akanakora ibikorwa byiza, uwo azaba mu bakiranutsi.]]></translation>
<footnotes></footnotes>
</aya>
<aya number="68">
<translation><![CDATA[Kandi Nyagasani wawe arema icyo ashaka akanahitamo (uwo aha ubutumwa), nta mahitamo (abantu) babigiramo. Ubutagatifu ni ubwa Allah, nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="69">
<translation><![CDATA[Ndetse Nyagasani wawe azi ibyo ibituza byabo bihishe n’ibyo bagaragaza.]]></translation>
<footnotes></footnotes>
</aya>
<aya number="70">
<translation><![CDATA[Kandi ni We Allah; nta yindi mana ikwiye gusengwa by’ukuri itari We. Ishimwe n’ikuzo byuzuye ni ibye ku ntangiriro (ku isi) no ku mperuka. Ni we uca iteka, kandi iwe ni ho muzagarurwa.]]></translation>
<footnotes></footnotes>
</aya>
<aya number="71">
<translation><![CDATA[Vuga (yewe Muhamadi) uti “Nimumbwire! Ese Allah aramutse abashyiriyeho ijoro rihoraho kuzageza ku munsi w’imperuka, ni iyihe mana itari Allah yabazanira urumuri? Ese ntimwumva?”]]></translation>
<footnotes></footnotes>
</aya>
<aya number="72">
<translation><![CDATA[Vuga (yewe Muhamadi) uti “Nimumbwire! Ese Allah aramutse abashyiriyeho amanywa ahoraho kuzageza ku munsi w’imperuka, ni iyihe mana itari Allah, yabazanira ijoro muruhukamo? Ese ntimubona?”]]></translation>
<footnotes></footnotes>
</aya>
<aya number="73">
<translation><![CDATA[No kubera impuhwe ze (Allah) yabashyiriyeho ijoro kugira ngo muriruhukemo, n’amanywa kugira ngo mushakishemo ingabire ze, (ibyo byose yabibashyiriyeho) kugira ngo mubashe gushimira.]]></translation>
<footnotes></footnotes>
</aya>
<aya number="74">
<translation><![CDATA[Kandi (wibuke) umunsi (Allah) azabahamagara akavuga ati “Ese ibyo mwajyaga mumbangikanya na byo biri he?”]]></translation>
<footnotes></footnotes>
</aya>
<aya number="75">
<translation><![CDATA[Tuzazana umuhamya muri buri muryango (Umat), maze tuvuge tuti “Ngaho nimuzane ibimenyetso byanyu (bigaragaza ukuri kw’ibyo mwasengaga; maze babibure).” Ubwo ni bwo bazamenya ko ukuri ari ukwa Allah. Kandi ibyo bihimbiye (biringira ko bizabakorera ubuvugizi kwa Allah ku munsi w’imperuka) bizabitarura babibure!]]></translation>
<footnotes></footnotes>
</aya>
<aya number="76">
<translation><![CDATA[Mu by’ukuri Qaruna yari umwe mu bantu ba Musa, nuko abigiraho umwibone. Kandi twamuhaye ibigega by’ubutunzi ku buryo imfunguzo zabyo zaremereraga itsinda ry’abantu bafite imbaraga. (Wibuke) ubwo abantu be bamubwiraga bati “Ntukibone. Mu by’ukuri Allah ntakunda abibona.”]]></translation>
<footnotes></footnotes>
</aya>
<aya number="77">
<translation><![CDATA[Kandi ushake ubuturo bwo ku munsi w’imperuka mu byo Allah yaguhaye (ubitanga mu nzira nziza), ntuzanibagirwe umugabane wawe ku isi (kwishimisha bitanyuranye n’amategeko ya Allah), kandi ujye ugira neza nk’uko nawe Allah yakugiriye neza. Ndetse ntugakore ubwononnyi ku isi, mu by’ukuri Allah ntakunda abononnyi.]]></translation>
<footnotes></footnotes>
</aya>
<aya number="78">
<translation><![CDATA[(Qaruna) aravuga ati “Mu by’ukuri ibi nabihawe kubera ubumenyi mfite.” Ese (Qaruna) ntiyamenye ko Allah yarimbuye ibisekuru mbere ye byamurushaga imbaraga no kurundanya imitungo? Kandi inkozi z’ibibi ntizizabazwa ibijyanye n’ibyaha byazo (kuko Allah abizi neza)!]]></translation>
<footnotes></footnotes>
</aya>
<aya number="79">
<translation><![CDATA[Nuko (Qaruna) arasohoka agera mu bantu be (yambaye) imirimbo ye, maze ba bandi bakunda ubuzima bw’isi baravuga bati “Iyaba twari dufite nk’ibyahawe Qaruna (imitungo). Mu by’ukuri ni umunyamahirwe ahambaye.”]]></translation>
<footnotes></footnotes>
</aya>
<aya number="80">
<translation><![CDATA[Ariko ba bandi bahawe ubumenyi baravuga bati “Muramenye! Ibihembo bya Allah ni byo byiza kuri wa wundi wemeye akanakora ibikorwa byiza.” Kandi ibyo ntibibonwa (n’uwo ari we wese) usibye abihangana.]]></translation>
<footnotes></footnotes>
</aya>
<aya number="81">
<translation><![CDATA[Nuko tumurigitisha mu butaka we n’inzu ye, ntiyigera abona itsinda rimutabara ritari Allah. Kandi na we ubwe ntiyashoboye kwitabara.]]></translation>
<footnotes></footnotes>
</aya>
<aya number="82">
<translation><![CDATA[Maze abifuzaga urwego nk’urwe ku munsi wabanje, baravuga bati “Burya bwose! Allah yongerera amafunguro uwo ashaka mu bagaragu be akanayagabanya (ku wo ashaka). Iyo Allah ataza kutugirira ubuntu natwe yari kuturigitisha (mu butaka). Burya bwose! Abahakanyi ntibazakiranuka!”]]></translation>
<footnotes></footnotes>
</aya>
<aya number="83">
<translation><![CDATA[Ubwo buturo bwa nyuma (Ijuru) twabugeneye ba bandi badashaka kwishyira hejuru cyangwa ngo bakore ubwononnyi ku isi. Kandi iherezo ryiza ni iry’abagandukira Allah.]]></translation>
<footnotes></footnotes>
</aya>
<aya number="84">
<translation><![CDATA[(Kuri uwo munsi), uzaba yarakoze icyiza (ku isi) azabona icyiza kikiruta, n’uzaba yarakoze ikibi (amenye ko) abakoze ibibi nta kindi bazahembwa kitari ibyo bakoraga.]]></translation>
<footnotes></footnotes>
</aya>
<aya number="85">
<translation><![CDATA[Mu by’ukuri uwaguhishuriye Qur’an (yewe Muhamadi) azanagusubiza ahantu hawe h’isezerano (Maka cyangwa mu Ijuru nyuma yo gupfa kwawe). Vuga uti “Nyagasani wanjye ni We uzi neza uwayobotse (by’ukuri) ndetse n’uri mu buyobe bugaragara.”]]></translation>
<footnotes></footnotes>
</aya>
<aya number="86">
<translation><![CDATA[Kandi ntabwo wigeze utekereza ko uzahishurirwa igitabo (cya Qur’an), ariko ku bw’impuhwe za Nyagasani wawe (waragihishuriwe). Bityo ntuzashyigikire abahakanyi.]]></translation>
<footnotes></footnotes>
</aya>
<aya number="87">
<translation><![CDATA[Kandi rwose (ababangikanyamana) ntibazakubuze kugeza amagambo ya Allah (ku bantu) nyuma y’uko uyahishuriwe. Ujye unahamagarira (abantu) kugana Nyagasani wawe, ndetse ntuzabe mu babangikanyamana.]]></translation>
<footnotes></footnotes>
</aya>
<aya number="88">
<translation><![CDATA[Kandi ntuzabangikanye Allah n’uwo ari we wese. Nta yindi mana ikwiriye gusengwa by’ukuri itari We. Buri kintu cyose kizarimbuka usibye uburanga bwe (Allah). Ni we ufite ubutware (bwa buri kintu) kandi Iwe ni ho muzasubizwa.]]></translation>
<footnotes></footnotes>
</aya>
</sura>
<sura number="29">
<aya number="1">
<translation><![CDATA[Alif Laam Miim[1]]]></translation>
<footnotes><![CDATA[[1] Alif Laam Miim: Inyuguti nk’izi twazivuzeho mu masura (ibice) yatambutse.]]></footnotes>
</aya>
<aya number="2">
<translation><![CDATA[Ese abantu bibaza ko bazabaho batageragezwa kubera ko bavuze bati “Twaremeye?”]]></translation>
<footnotes></footnotes>
</aya>
<aya number="3">
<translation><![CDATA[Kandi rwose twagerageje ababayeho mbere yabo; bityo nta gushidikanya ko Allah azi neza abanyakuri, kandi nta gushidikanya ko azi neza abanyabinyoma.]]></translation>
<footnotes></footnotes>
</aya>
<aya number="4">
<translation><![CDATA[Cyangwa ba bandi bakora ibikorwa bibi bibwira ko bazaducika? Rwose ibyo bibwira ni bibi.]]></translation>
<footnotes></footnotes>
</aya>
<aya number="5">
<translation><![CDATA[Uwizera kuzahura na Allah, mu by’ukuri igihe ntarengwa Allah yagennye kizagera nta kabuza. Kandi We ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="6">
<translation><![CDATA[Kandi uzagira umuhate, uwo azaba abyigiriye ubwe. Mu by’ukuri Allah arihagije nta cyo akeneye ku biremwa byose.]]></translation>
<footnotes></footnotes>
</aya>
<aya number="7">
<translation><![CDATA[Kandi ba bandi bemeye bakanakora ibikorwa byiza, rwose tuzabababarira ibyaha, tunabagororere bihebuje kubera ibyo bakoraga.]]></translation>
<footnotes></footnotes>
</aya>
<aya number="8">
<translation><![CDATA[Twanategetse umuntu kugirira neza ababyeyi be; ariko nibaramuka baguhatiye kumbangikanya n’ibyo udafitiye ubumenyi, ntuzabumvire. Iwanjye ni ho garukiro ryanyu, maze nkazababwira ibyo mwajyaga mukora.]]></translation>
<footnotes></footnotes>
</aya>
<aya number="9">
<translation><![CDATA[Na ba bandi bemeye bakanakora ibyiza, rwose tuzabinjiza mu ntungane (mu ijuru).]]></translation>
<footnotes></footnotes>
</aya>
<aya number="10">
<translation><![CDATA[No mu bantu hari abavuga bati “Twemeye Allah!” Ariko batotezwa bazira Allah, bagafata ibigeragezo by’abantu nk’ibihano bya Allah (bagata ukwemera); nyamara ubutabazi buturutse kwa Nyagasani wawe bwagera (ku bemeramana), (indyarya) zikavuga ziti “Mu by’ukuri twari kumwe namwe.” Ese Allah si We uzi neza ibiri mu bituza by’ibiremwa byose?]]></translation>
<footnotes></footnotes>
</aya>
<aya number="11">
<translation><![CDATA[Kandi Allah azi neza abemeye ndetse azi neza indyarya.]]></translation>
<footnotes></footnotes>
</aya>
<aya number="12">
<translation><![CDATA[Na ba bandi bahakanye babwiye abemeye bati “Nimukurikire inzira yacu, tuzirengera ibyaha byanyu.” Nyamara ntibazigera birengera ibyaha byabo, ahubwo mu by’ukuri ni abanyabinyoma.]]></translation>
<footnotes></footnotes>
</aya>
<aya number="13">
<translation><![CDATA[Kandi rwose ku munsi w’imperuka bazikorera imitwaro yabo hamwe n’indi mitwaro (y’abo bayobeje) yiyongereye ku yabo. Ndetse rwose kuri uwo munsi bazabazwa ibyo bahimbaga.]]></translation>
<footnotes></footnotes>
</aya>
<aya number="14">
<translation><![CDATA[Kandi rwose twohereje Nuhu ku bantu be, abana na bo imyaka igihumbi iburaho mirongo itanu (abahamagarira kwemera Allah, ntibamwumvira). Nuko barimburwa n’umwuzure kandi bari inkozi z’ibibi.]]></translation>
<footnotes></footnotes>
</aya>
<aya number="15">
<translation><![CDATA[Nuko turamurokora we n’abari mu nkuge, maze tubigira ikimenyetso ku biremwa byose.]]></translation>
<footnotes></footnotes>
</aya>
<aya number="16">
<translation><![CDATA[(Unibuke yewe Muhamadi) ubwo Ibrahimu yabwiraga abantu be ati “Nimugaragire Allah munamugandukire. Ibyo ni byo byiza kuri mwe, iyaba mwari mubizi.”]]></translation>
<footnotes></footnotes>
</aya>
<aya number="17">
<translation><![CDATA[Rwose ibyo mugaragira bitari Allah ni ibigirwamana, maze mugahimba ikinyoma (mubyita Imana). Mu by’ukuri ibyo mugaragira bitari Allah, si byo bigenga amafunguro yanyu. Bityo nimushakire amafunguro kwa Allah, mumugaragire (wenyine) kandi mumushimire. Iwe ni ho muzasubizwa.]]></translation>
<footnotes></footnotes>
</aya>
<aya number="18">
<translation><![CDATA[Kandi nimuhinyura (Intumwa, mumenye ko) rwose n’abababanjirije barazihinyuye. Nta n’ikindi Intumwa ishinzwe usibye gusohoza ubutumwa ku buryo bugaragara.]]></translation>
<footnotes></footnotes>
</aya>
<aya number="19">
<translation><![CDATA[Ese (abahakanyi) ntibabona uko Allah yaremye ibiremwa (bitari biriho) hanyuma akazanabigarura (nyuma yo gupfa)? Mu by’ukuri ibyo kuri Allah biroroshye.]]></translation>
<footnotes></footnotes>
</aya>
<aya number="20">
<translation><![CDATA[Vuga (yewe Muhamadi) uti “Nimutambagire ku isi maze murebe uko (Allah) yaremye ibiremwa (bitari biriho), hanyuma Allah akazongera kurema bwa nyuma (ku izuka). Mu by’ukuri Allah ni Ushobora byose.”]]></translation>
<footnotes></footnotes>
</aya>
<aya number="21">
<translation><![CDATA[Ahana uwo ashaka, akanagirira impuhwe uwo ashaka; kandi iwe ni ho muzagarurwa.]]></translation>
<footnotes></footnotes>
</aya>
<aya number="22">
<translation><![CDATA[Kandi ntabwo mwananira (Allah) haba ku isi cyangwa mu kirere. Nta n’undi murinzi cyangwa umutabazi mufite utari Allah.]]></translation>
<footnotes></footnotes>
</aya>
<aya number="23">
<translation><![CDATA[Na ba bandi bahakanye amagambo ya Allah no kuzahura na We, ni bo bataye icyizere cyo kuzabona impuhwe zanjye, kandi ni na bo bazahanishwa ibihano bibabaza.]]></translation>
<footnotes></footnotes>
</aya>
<aya number="24">
<translation><![CDATA[Nta kindi cyari igisubizo cy’abantu be (Ibrahimu) uretse kuvuga bati “Mumwice cyangwa mumutwike!” Maze Allah amurokora umuriro. Mu by’ukuri muri ibyo harimo ibimenyetso ku bantu bemera.]]></translation>
<footnotes></footnotes>
</aya>
<aya number="25">
<translation><![CDATA[Nuko (Ibrahimu) aravuga ati “Mu by’ukuri mwishyiriyeho ibigirwamana mu cyimbo cya Allah, kugira ngo mushimangire urukundo hagati yanyu mu buzima bw’isi. Nyamara ku munsi w’imperuka bamwe bazihakana abandi, banavumane. Kandi ubuturo bwanyu buzaba umuriro, ndetse nta n’abatabazi muzagira.”]]></translation>
<footnotes></footnotes>
</aya>
<aya number="26">
<translation><![CDATA[Nuko Lutwi (Loti) yemera ubutumwa bwa Ibrahimu. Maze (Ibrahimu) aravuga ati “Nimukiye kwa Nyagasani wanjye kuko ari Umunyacyubahiro bihebuje, Nyirubugenge buhambaye.”]]></translation>
<footnotes></footnotes>
</aya>
<aya number="27">
<translation><![CDATA[Maze (Ibrahimu) tumuha impano (yo kubyara) Isihaqa (Isaka) na Yaqubu (Yakobo). Nuko dushyira mu rubyaro rwe ubuhanuzi n’ibitabo. Tunamuha ibihembo bye hano ku isi (mu kuvugwa neza n’abantu bose), kandi ku munsi w’imperuka azaba ari mu ntungane.]]></translation>
<footnotes></footnotes>
</aya>
<aya number="28">
<translation><![CDATA[Unibuke (yewe Muhamadi) ubwo Lutwi yabwiraga abantu be ati “Mu by’ukuri murakora ibikorwa by’urukozasoni bitigeze bikorwa n’uwo ari we wese mu biremwa.”]]></translation>
<footnotes></footnotes>
</aya>
<aya number="29">
<translation><![CDATA[Ese koko mukora ubutinganyi n’abagabo (nkamwe), mugategera abantu ku nzira mugamije ubugizi bwa nabi, mukanakorera ibibi mu byicaro byanyu? Nta kindi cyabaga igisubizo cy’abantu be uretse kuvuga bati “Ngaho tuzanire ibihano bya Allah niba koko uri umwe mu banyakuri!”]]></translation>
<footnotes></footnotes>
</aya>
<aya number="30">
<translation><![CDATA[(Lutwi) aravuga ati “Nyagasani! Ntsindira abantu b’abangizi.”]]></translation>
<footnotes></footnotes>
</aya>
<aya number="31">
<translation><![CDATA[Maze ubwo Intumwa zacu (Abamalayika) zageraga kuri Ibrahimu zimuzaniye inkuru nziza, zaravuze ziti “Mu by’ukuri tugiye kurimbura abatuye uyu mudugudu, kuko rwose abawutuye ari inkozi z’ibibi.”]]></translation>
<footnotes></footnotes>
</aya>
<aya number="32">
<translation><![CDATA[(Ibrahimu) aravuga ati “Ariko (muzirikane ko) harimo Lutwi!” Baravuga bati “Twe tuzi neza abawurimo, rwose turamurokorana n’umuryango we, usibye umugore we uribube mu basigara (mu bihano).”]]></translation>
<footnotes></footnotes>
</aya>
<aya number="33">
<translation><![CDATA[Nuko ubwo Intumwa zacu zageraga kwa Lutwi, byamuteye agahinda ahagarika umutima (atinya ko na zo zakorerwa ibya mfurambi), maze ziravuga ziti “Ntugire ubwoba ndetse ntunagire agahinda! Rwose turakurokorana n’umuryango wawe usibye umugore wawe uri busigare (mu bihano).”]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri turamanurira igihano giturutse mu kirere ku batuye uyu mudugudu kubera ubwononnyi bakora.]]></translation>
<footnotes></footnotes>
</aya>
<aya number="35">
<translation><![CDATA[Ni n’uko rwose twawusizemo ikimenyetso kigaragara ku bantu bafite ubwenge.]]></translation>
<footnotes></footnotes>
</aya>
<aya number="36">
<translation><![CDATA[N’abantu b’i Mediyani twaboherereje umuvandimwe wabo Shuwayibu. Aravuga ati “Yemwe bantu banjye! Nimugaragire Allah, kandi mwizere (ibihembo byanyu) ku munsi w’imperuka. Ndetse ntimugakwize ubwangizi ku isi.”]]></translation>
<footnotes></footnotes>
</aya>
<aya number="37">
<translation><![CDATA[Nuko baramuhinyura maze baterwa n’umutingito ukaze, bahinduka imirambo bapfukamye mu mazu yabo.]]></translation>
<footnotes></footnotes>
</aya>
<aya number="38">
<translation><![CDATA[Kandi (twarimbuye) abantu bo mu bwoko bwa Adi n’abo mu bwoko bwa Thamudu, ndetse rwose ibyo byabagaragariye ku mazu yabo (yabaye amatongo). Shitani yanabakundishije ibikorwa byabo (bibi) maze abakumira kugana inzira y’ukuri, kandi mu by’ukuri bari abanyabwenge.]]></translation>
<footnotes></footnotes>
</aya>
<aya number="39">
<translation><![CDATA[(Twanarimbuye) Qaruna, Farawo na Hamana. Kandi rwose Musa yabazaniye ibimenyetso bigaragara, ariko bagaragaje ubwibone ku isi; nyamara ntibaducitse.]]></translation>
<footnotes></footnotes>
</aya>
<aya number="40">
<translation><![CDATA[Bityo, buri tsinda twarihaniye ibyaha byaryo; muri bo hari abo twoherereje inkubi y’umuyaga uvanze n’amabuye (abantu ba Lutwi), hari abakubiswe n’urusaku rw’ibihano (abantu ba Swalehe n’aba Shuwayibu), hari abo twarigitishije mu butaka (Qaruna), ndetse hari n’abo twarohamishije (abantu ba Nuhu na Farawo n’ingabo ze). Kandi Allah ntiyigeze abarenganya, ahubwo ni bo ubwabo bihemukiye.]]></translation>
<footnotes></footnotes>
</aya>
<aya number="41">
<translation><![CDATA[Urugero rw’abashyize ibigirwamana mu cyimbo cya Allah (biringiye ko hari icyo byabamarira) ni nk’igitagangurirwa cyiyubakiye inzu (cyiringiye ko ikomeye nta cyagihungabanya); ariko mu by’ukuri inzu yoroshye kurusha izindi ni inzu y’igitagangurirwa; iyaba bari babizi.]]></translation>
<footnotes></footnotes>
</aya>
<aya number="42">
<translation><![CDATA[Mu by’ukuri Allah azi ibyo basaba bitari We. Kandi (Allah) ni Umunyembaraga, Nyirubugenge buhambaye.]]></translation>
<footnotes></footnotes>
</aya>
<aya number="43">
<translation><![CDATA[N’izo ni ingero duha abantu, ariko nta bandi bazisobanukirwa usibye abamenyi.]]></translation>
<footnotes></footnotes>
</aya>
<aya number="44">
<translation><![CDATA[Allah yaremye ibirere n’isi mu kuri. Mu by’ukuri muri ibyo harimo ikimenyetso ku bemera.]]></translation>
<footnotes></footnotes>
</aya>
<aya number="45">
<translation><![CDATA[Soma ibyo wahishuriwe mu gitabo (Qur’an), unahozeho iswala; mu by’ukuri iswala zibuza gukora ibiteye isoni n’ibibi. Kandi rwose gusingiza Allah biruta byose; ndetse Allah azi ibyo mukora.]]></translation>
<footnotes></footnotes>
</aya>
<aya number="46">
<translation><![CDATA[Kandi ntimukajye impaka n’abahawe igitabo (Abayahudi n’Abanaswara, mubahamagarira kugana inzira y’ukuri) mutabikoze mu buryo bwiza; uretse abahemu (inkozi z’ibibi) muri bo (babarwanya). Munababwire muti “Twemeye ibyo twamanuriwe (Qur’an) n’ibyo mwamanuriwe (Ivanjili na Tawurati); ndetse Imana yacu ari yo Mana yanyu ni imwe rukumbi. Ariko twe tuyicishaho bugufi.”]]></translation>
<footnotes></footnotes>
</aya>
<aya number="47">
<translation><![CDATA[Uko ni ko twaguhishuriye (Yewe Muhamadi) igitabo (Qur’an), kandi abo twahaye igitabo (Tawurati n’Ivanjili, mbere yawe) baracyemeye (bemeye Qur’an bayoboka Isilamu); ndetse no muri abo (Abarabu) hari abacyemeye (Qur’an). Kandi nta we uhinyura amagambo yacu uretse abahakanyi.]]></translation>
<footnotes></footnotes>
</aya>
<aya number="48">
<translation><![CDATA[Kandi ntabwo wigeze usoma igitabo mbere yayo (Qur’an), ndetse nta n’ubwo wigeze ucyandikisha ukuboko kwawe kw’iburyo. (Iyo biza kugenda bityo) abahinyura ukuri bari kuyishidikanyaho (bavuga ko wayiyandikiye).]]></translation>
<footnotes></footnotes>
</aya>
<aya number="49">
<translation><![CDATA[Ahubwo iyo (Qur’an) ni imirongo isobanutse iri mu bituza by’abahawe ubumenyi. Kandi nta we uhakana amagambo yacu uretse abanyamahugu (abahakanyi).]]></translation>
<footnotes></footnotes>
</aya>
<aya number="50">
<translation><![CDATA[Kandi (ababangikanyamana) baravuze bati “Kuki (Muhamadi) atamanuriwe ibitangaza biturutse kwa Nyagasani we?” Vuga uti “Mu by’ukuri ibitangaza (byose) biri kwa Allah; naho njye ndi umuburizi ugaragara.”]]></translation>
<footnotes></footnotes>
</aya>
<aya number="51">
<translation><![CDATA[Ese ntibibahagije kuba twaraguhishuriye igitabo (Qur’an) basomerwa? Mu by’ukuri muri cyo harimo impuhwe n’urwibutso ku bantu bemera.]]></translation>
<footnotes></footnotes>
</aya>
<aya number="52">
<translation><![CDATA[Vuga (yewe Muhamadi) uti “Allah arahagije kuba umuhamya hagati yanjye namwe. Azi ibiri mu birere n’ibiri ku isi. Naho ba bandi bemeye ikinyoma bakanahakana Allah, abo ni bo banyagihombo.”]]></translation>
<footnotes></footnotes>
</aya>
<aya number="53">
<translation><![CDATA[Banagusaba kwihutisha ibihano, nyamara iyo bitaza kuba igihe cyagenwe (cyo kubahana), ibihano byari kubageraho. Kandi rwose bizabageraho bibatunguye, batabizi.]]></translation>
<footnotes></footnotes>
</aya>
<aya number="54">
<translation><![CDATA[Bagusaba kwihutisha ibihano. Kandi mu by’ukuri umuriro wa Jahanamu uzagota abahakanyi.]]></translation>
<footnotes></footnotes>
</aya>
<aya number="55">
<translation><![CDATA[(Wibuke) umunsi (abahakanyi) bazatwikirwa n’ibihano bibaturutse hejuru no munsi y’ibirenge byabo, maze (Allah) akababwira ati “Nimwumve ingaruka z’ibyo mwajyaga mukora.”]]></translation>
<footnotes></footnotes>
</aya>
<aya number="56">
<translation><![CDATA[Yemwe bagaragu banjye bemeye! (Niba mubuzwa kugaragira Allah, muzimuke kuko) mu by’ukuri isi yanjye ni ngari. Bityo, mube ari Njye musenga Njyenyine.]]></translation>
<footnotes></footnotes>
</aya>
<aya number="57">
<translation><![CDATA[Buri roho izasogongera ku rupfu. Hanyuma iwacu ni ho muzasubizwa.]]></translation>
<footnotes></footnotes>
</aya>
<aya number="58">
<translation><![CDATA[Na ba bandi bemeye bakanakora ibikorwa byiza, rwose tuzabatuza mu magorofa yo mu Ijuru ritembamo imigezi; bazabamo ubuziraherezo. Ibyo ni ibihembo byiza by’abakora neza,]]></translation>
<footnotes></footnotes>
</aya>
<aya number="59">
<translation><![CDATA[Ba bandi bihanganye bakaniringira Nyagasani wabo.]]></translation>
<footnotes></footnotes>
</aya>
<aya number="60">
<translation><![CDATA[Ni bingahe mu biremwa bigenda ku isi bidashobora kwishakira amafunguro; Allah akaba ari We ubiha amafunguro ndetse namwe akayabaha? Kandi We ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="61">
<translation><![CDATA[N’iyo ubabajije uti “Ni nde waremye ibirere n’isi akanacisha bugufi izuba n’ukwezi?” Rwose baravuga bati “Ni Allah.” None se ni gute bahinduka (bakareka ukuri bagakurikira ikinyoma?)”]]></translation>
<footnotes></footnotes>
</aya>
<aya number="62">
<translation><![CDATA[Allah yongerera amafunguro uwo ashaka mu bagaragu be akanayagabanya ku wo ashaka. Mu by’ukuri Allah ni Umumenyi wa byose.]]></translation>
<footnotes></footnotes>
</aya>
<aya number="63">
<translation><![CDATA[N’iyo ubabajije uti “Ni nde umanura amazi mu kirere akayahesha isi ubuzima nyuma yo gupfa kwayo (gukakara)?” Rwose baravuga bati “Ni Allah.” Vuga uti “Ishimwe n’ikuzo byuzuye bikwiye Allah. Nyamara abenshi muri bo nta bwenge bagira.”]]></translation>
<footnotes></footnotes>
</aya>
<aya number="64">
<translation><![CDATA[Kandi ubu buzima bw’isi nta kindi buri cyo uretse kuba ari umukino no kwinezeza, ariko mu by’ukuri ubuturo bwo ku munsi w’imperuka (Ijuru) ni bwo buzima nyakuri, iyaba bari babizi.]]></translation>
<footnotes></footnotes>
</aya>
<aya number="65">
<translation><![CDATA[N’iyo bagiye mu bwato (bagahuriramo n’ingorane), basaba Allah bamwibombaritseho. Maze yabageza imusozi amahoro, bagahita bamubangikanya.]]></translation>
<footnotes></footnotes>
</aya>
<aya number="66">
<translation><![CDATA[Kugira ngo bahakane ibyo twabahaye (tubarokora) kandi banishimishe. Ariko baraza kumenya (ingaruka z’ibyo bakoze).]]></translation>
<footnotes></footnotes>
</aya>
<aya number="67">
<translation><![CDATA[Ese ntibabona ko twagize (Maka) ahantu hatagatifu kandi hatekanye, mu gihe mu nkengero zaho abantu bashimutwa? None se ibitari ukuri ni byo bemera hanyuma inema za Allah bakaba ari zo bahakana?]]></translation>
<footnotes></footnotes>
</aya>
<aya number="68">
<translation><![CDATA[Ni nde nkozi y’ibibi kurusha uwahimbiye Allah ikinyoma, cyangwa uwahakanye ukuri kwamugezeho? Ese mu muriro wa Jahanamu si ho cyicaro (kibi) cy’abahakanyi?]]></translation>
<footnotes></footnotes>
</aya>
<aya number="69">
<translation><![CDATA[Kandi ba bandi bagira umuhate (mu nzira yacu itugana) kubera twe, rwose tuzabayobora inzira zacu. Ndetse mu by’ukuri Allah ari kumwe n’abakora ibyiza.]]></translation>
<footnotes></footnotes>
</aya>
</sura>
<sura number="30">
<aya number="1">
<translation><![CDATA[Alif Laam Miim.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Abaroma baratsinzwe[1],]]></translation>
<footnotes><![CDATA[[1] Ugutsindwa kw’Abaromani kuvugwa muri uyu murongo kwakomotse ku ntambara barwanagamo n’Abaperise. Muri icyo gihe ababangikanyamana b’i Maka bifuzaga ko Abaperise batsinda Abaromani kuko basengaga ibigirwamana nka bo, mu gihe ku rundi ruhande Abayisilamu bo bifuzaga ko Abaroma ari bo batsinda kuko bari Abanaswara.]]></footnotes>
</aya>
<aya number="3">
<translation><![CDATA[Mu gihugu cyo hafi (y’Abaperise)[1]. Ariko nyuma yo gutsindwa kwabo na bo bazatsinda.]]></translation>
<footnotes><![CDATA[[1] Igihugu kiri hafi y’Abaperise iyo ntambara yabereyemo ni aho bita Al Jazira hagati y’umugezi wa Tigre na Euphrate muri Iraki. Kuri ubu Al Jazira ni mu bihugu bya Iraki, Siriya, Jordan na Palesitina.]]></footnotes>
</aya>
<aya number="4">
<translation><![CDATA[Mu myaka mike (iri hagati y’itatu n’icumi)! Umwanzuro ni uwa Allah mbere (yo gutsinda kw’Abaroma) na nyuma (yaho). Kandi icyo gihe abemeramana bazishima,]]></translation>
<footnotes></footnotes>
</aya>
<aya number="5">
<translation><![CDATA[Ku bw’inkunga ya Allah (azatera Abaromani bagatsinda Abaperise). Atera inkunga uwo ashaka kandi We ni Umunyacyubahiro bihebuje, Nyirimbabazi.]]></translation>
<footnotes></footnotes>
</aya>
<aya number="6">
<translation><![CDATA[(Iryo) ni isezerano rya Allah, kandi Allah ntajya yica isezerano rye, ariko abenshi mu bantu ntibabizi.]]></translation>
<footnotes></footnotes>
</aya>
<aya number="7">
<translation><![CDATA[Bazi gusa ibigaragara mu buzima bw’isi, nyamara bakirengagiza ubuzima bw’imperuka.]]></translation>
<footnotes></footnotes>
</aya>
<aya number="8">
<translation><![CDATA[Ese ntibitekerezaho (ngo barebe uko Allah yabaremye)? Nta kindi cyatumye Allah arema ibirere n’isi ndetse n’ibiri hagati yabyo, uretse impamvu y’ukuri ndetse anabigenera igihe ntarengwa (bizabaho)! Ariko mu by’ukuri abenshi mu bantu bahakana kuzahura na Nyagasani wabo.]]></translation>
<footnotes></footnotes>
</aya>
<aya number="9">
<translation><![CDATA[Ese (abahakanyi) ntibatambagira isi ngo barebe uko iherezo ry’abababanjirije ryagenze? Bari abanyembaraga kubarusha, banahinga isi kubarusha bakanayibyaza umusaruro, ndetse bakanayubaka kurusha uko bo bayubaka. Banagezweho n’Intumwa zabo zibazaniye ibimenyetso bigaragara (ariko barazihinyura, maze Allah arabarimbura). Allah ntiyigeze abarenganya, ahubwo ni bo ubwabo bihemukiye.]]></translation>
<footnotes></footnotes>
</aya>
<aya number="10">
<translation><![CDATA[Nuko ibyo biba iherezo ribi kuri ba bandi bakoraga nabi, kubera ko bahinyuye amagambo ya Allah (n’ibimenyetso bye) bakanayakerensa.]]></translation>
<footnotes></footnotes>
</aya>
<aya number="11">
<translation><![CDATA[Allah ni We wahanze ibiremwa bitari biriho, akazanabigarura (abizura), hanyuma Iwe ni ho muzasubizwa.]]></translation>
<footnotes></footnotes>
</aya>
<aya number="12">
<translation><![CDATA[N’igihe imperuka izabera, inkozi z’ibibi ziziheba (zitakaze icyizere cyo kurokoka).]]></translation>
<footnotes></footnotes>
</aya>
<aya number="13">
<translation><![CDATA[Kandi ntibazagira abavugizi mu bigirwamana byabo, ndetse bazabyihakana.]]></translation>
<footnotes></footnotes>
</aya>
<aya number="14">
<translation><![CDATA[N’umunsi imperuka izaba, icyo gihe (abantu) bazatandukana.]]></translation>
<footnotes></footnotes>
</aya>
<aya number="15">
<translation><![CDATA[Ba bandi bemeye bakanakora ibikorwa byiza, bazakirirwa mu busitani bishimye.]]></translation>
<footnotes></footnotes>
</aya>
<aya number="16">
<translation><![CDATA[Naho ba bandi bahakanye bakanahinyura amagambo yacu ndetse no kuzahura n’umunsi w’imperuka, abo bazajyanwa mu bihano (by’umuriro).]]></translation>
<footnotes></footnotes>
</aya>
<aya number="17">
<translation><![CDATA[Bityo nimusingize Allah igihe mugeze nimugoroba [igihe cy’iswala ya nimugoroba (Magharibi) n’iya nijoro (Isha-u)], ndetse n’igihe mugeze mu gitondo (igihe cy’iswala ya Al Faj’ri).]]></translation>
<footnotes></footnotes>
</aya>
<aya number="18">
<translation><![CDATA[Kandi ishimwe n’ikuzo byuzuye ni ibye mu birere no ku isi; (munamusingize) ku gicamunsi (igihe cy’iswala ya Al Aswir) n’igihe mugeze mu gihe cy’amanywa (igihe cy’iswala ya Adhuhur).[1]]]></translation>
<footnotes><![CDATA[[1]-Ibun Abasi yavuze ko ibi ari byo bihe by’iswala eshanu z’itegeko byavuzwe muri Qur’an.]]></footnotes>
</aya>
<aya number="19">
<translation><![CDATA[Akura ikizima mu kidafite ubuzima, akanambura ubuzima icyari kizima, ndetse agaha isi ubuzima nyuma yo gupfa kwayo (gukakara). Uko ni na ko muzazurwa.]]></translation>
<footnotes></footnotes>
</aya>
<aya number="20">
<translation><![CDATA[No mu bimenyetso bye (Allah), ni uko yabaremye abakomoye mu gitaka, none dore muri abantu bakwirakwiye ku isi.]]></translation>
<footnotes></footnotes>
</aya>
<aya number="21">
<translation><![CDATA[No mu bimenyetso bye ni uko yabaremeye abagore ababakomoyemo (Hawa yakomotse mu rubavu rwa Adamu), kugira ngo mubabonemo ituze, anashyira urukundo n’impuhwe hagati yanyu. Mu by’ukuri muri ibyo harimo inyigisho ku bantu batekereza.]]></translation>
<footnotes></footnotes>
</aya>
<aya number="22">
<translation><![CDATA[No mu bimenyetso bye (harimo) iremwa ry’ibirere n’isi no gutandukana kw’indimi zanyu ndetse n’amabara y’uruhu rwanyu. Mu by’ukuri muri ibyo harimo inyigisho ku bantu bafite ubumenyi.]]></translation>
<footnotes></footnotes>
</aya>
<aya number="23">
<translation><![CDATA[No mu bimenyetso bye ni ugusinzira kwanyu nijoro no ku manywa, no gushakisha ingabire ze kwanyu (ku manywa). Mu by’ukuri muri ibyo harimo inyigisho ku bantu bumva.]]></translation>
<footnotes></footnotes>
</aya>
<aya number="24">
<translation><![CDATA[No mu bimenyetso bye ni uko abereka imirabyo mukagira ubwoba (bw’inkuba) n’icyizere (cyo kubona imvura), akanamanura amazi mu kirere, akayahesha isi ubuzima nyuma yo gupfa kwayo (gukakara). Mu by’ukuri muri ibyo harimo inyigisho ku bantu bafite ubwenge.]]></translation>
<footnotes></footnotes>
</aya>
<aya number="25">
<translation><![CDATA[No mu bimenyetso bye ni uko ikirere n’isi biriho ku bw’itegeko rye. Hanyuma nabahamagara umuhamagaro umwe (w’izuka), icyo gihe muzasohoka mu mva zanyu.]]></translation>
<footnotes></footnotes>
</aya>
<aya number="26">
<translation><![CDATA[Kandi ibiri mu birere no ku isi ni ibye. Byose bimwibombarikaho.]]></translation>
<footnotes></footnotes>
</aya>
<aya number="27">
<translation><![CDATA[Ni We urema ibiremwa bitari biriho akazanabigarura (nyuma yo gupfa); kandi ibyo biroroshye kuri We. Anafite ibisingizo by’ikirenga mu birere no ku isi. Kandi ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="28">
<translation><![CDATA[(Allah) yabahaye urugero kuri mwe ubwanyu (agira ati) “Ese mwaba musangiye n’abacakara banyu ibyo twabafunguriye kugeza ubwo babigizeho uburenganzira bungana n’ubwanyu; mukaba mubatinya (nk’abo muzagabana imitungo) nk’uko mutinya (kuyigabana) ubwanyu (mwe mutari abacakara? Niba mutabyishimira, ni gute mwumva ko Allah yabyishimira?) Uko ni ko dusobanurira amagambo (yacu) abantu bafite ubwenge.”]]></translation>
<footnotes></footnotes>
</aya>
<aya number="29">
<translation><![CDATA[Ahubwo abakora ibibi bakurikiye irari ryabo (bigana abakurambere babo) nta bumenyi babifitiye. None se ni nde wayobora uwo Allah yarekeye mu buyobe? Kandi ntibazagira abatabazi.]]></translation>
<footnotes></footnotes>
</aya>
<aya number="30">
<translation><![CDATA[Bityo (yewe Muhamadi), shikama ku idini (Isilamu) ugaragira Allah wenyine; (kuko ari yo) kamere Allah yaremanye abantu. Nta guhindura kamere ya Allah yaremye. Iryo ni ryo dini ritunganye, nyamara abenshi mu bantu ntibabizi.]]></translation>
<footnotes></footnotes>
</aya>
<aya number="31">
<translation><![CDATA[Nimube abamwicuzaho, mumugandukire ndetse munahozeho iswala. Kandi muramenye ntimuzabe mu babangikanyamana,]]></translation>
<footnotes></footnotes>
</aya>
<aya number="32">
<translation><![CDATA[Muri ba bandi batavuze rumwe mu idini ryabo nuko bagacikamo udutsiko, maze buri gatsiko kakishimira ibyako.]]></translation>
<footnotes></footnotes>
</aya>
<aya number="33">
<translation><![CDATA[N’iyo abantu bagezweho n’ingorane, basaba Nyagasani wabo bamwicuzaho. Maze yabasogongeza ku mpuhwe ze (abakiza izo ngorane), bamwe muri bo (bakongera) bakabangikanya (Nyagasani wabo),]]></translation>
<footnotes></footnotes>
</aya>
<aya number="34">
<translation><![CDATA[Kugira ngo bahakane ibyo twabahaye (tubarokora). Ngaho nimwinezeze ariko (bidatinze) muzaba mumenya (ingaruka z’ibyo mwakoze).]]></translation>
<footnotes></footnotes>
</aya>
<aya number="35">
<translation><![CDATA[Ahubwo se twaba twarabamanuriye ikimenyetso simusiga (igitabo), kikaba ari cyo kivuga (ukuri kw’) ibyo bamubangikanya na byo?]]></translation>
<footnotes></footnotes>
</aya>
<aya number="36">
<translation><![CDATA[N’iyo dusogongeje abantu ku mpuhwe (ibyiza) barazishimira; ariko bagerwaho n’ingorane kubera ibyo bakoze, bakiheba.]]></translation>
<footnotes></footnotes>
</aya>
<aya number="37">
<translation><![CDATA[Ese ntibabona ko Allah yongerera amafunguro uwo ashaka akanayagabanyiriza (uwo ashaka)? Mu by’ukuri muri ibyo harimo inyigisho ku bantu bemera.]]></translation>
<footnotes></footnotes>
</aya>
<aya number="38">
<translation><![CDATA[Bityo, umuvandimwe wawe wa hafi, umukene ndetse n’uri ku rugendo, ujye ubaha ibyo ubagomba. Ibyo ni byo byiza kuri ba bandi bashaka kwishimirwa na Allah, kandi abo ni bo bakiranutsi.]]></translation>
<footnotes></footnotes>
</aya>
<aya number="39">
<translation><![CDATA[N’ibyo mutanga nka Riba[1] kugira ngo bitubukire mu mitungo y’abandi ntibishobora gutubuka kwa Allah. Ariko ibyo mutanga mu maturo mugamije kwishimirwa na Allah, abo (abakora nk’ibyo) ni bo bazatuburirwa (imitungo).]]></translation>
<footnotes><![CDATA[[1] Reba uko twasobanuye iri jambo muri Surat Al Baqarat, Ayat ya 275.]]></footnotes>
</aya>
<aya number="40">
<translation><![CDATA[Allah ni We wabaremye maze abaha amafunguro, hanyuma akazabambura ubuzima (igihe cyo gupfa), akazanabubasubiza (igihe cy’izuka). Ese mu bigirwamana byanyu hari icyakora nk’ibyo? Ubutagatifu ni ubwe, kandi (Allah) nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="41">
<translation><![CDATA[Ubwangizi bwagaragaye imusozi no mu nyanja kubera ibyo abantu bakoze bibi, kugira ngo (Allah) abasogongeze (ibihano) bya bimwe mu byo bakoze; bityo babashe kwisubiraho.]]></translation>
<footnotes></footnotes>
</aya>
<aya number="42">
<translation><![CDATA[Vuga (yewe Muhamadi) uti “Nimutambagire ku isi maze murebe uko iherezo ry’ababayeho mbere (yanyu) ryagenze! Abenshi muri bo bari ababangikanyamana.”]]></translation>
<footnotes></footnotes>
</aya>
<aya number="43">
<translation><![CDATA[Ngaho (yewe Muhamadi) shikama ku idini ritunganye (Isilamu) mbere y’uko haza umunsi uturutse kwa Allah udashobora gusubizwa inyuma. Kuri uwo munsi (abantu) bazacikamo ibice (bibiri, icyo mu ijuru n’icyo mu muriro).]]></translation>
<footnotes></footnotes>
</aya>
<aya number="44">
<translation><![CDATA[Uzahakana, ubuhakanyi bwe buzamugiraho ingaruka, naho uzakora ibikorwa byiza, abo bazaba biteganyirije (umwanya mwiza mu ijuru).]]></translation>
<footnotes></footnotes>
</aya>
<aya number="45">
<translation><![CDATA[Kugira ngo (Allah) azahembe mu ngabire ze ba bandi bemeye bakanakora ibikorwa byiza. Mu by’ukuri ntakunda abahakanyi.]]></translation>
<footnotes></footnotes>
</aya>
<aya number="46">
<translation><![CDATA[No mu bimenyetso bye ni uko yohereza imiyaga itanga inkuru nziza kugira ngo abasogongeze ku mpuhwe ze (imvura), amato abashe kugenda ku bw’itegeko rye, ndetse no kugira ngo mushakishe mu ngabire ze, bityo mubashe gushimira.]]></translation>
<footnotes></footnotes>
</aya>
<aya number="47">
<translation><![CDATA[Kandi rwose (yewe Muhamadi) twohereje Intumwa (nyinshi) ku bantu bazo mbere yawe, nuko zibagezaho ibimenyetso bigaragara (barazihinyura), maze duhana abigometse; kandi byari ngombwa kuri twe gutabara abemeramana.]]></translation>
<footnotes></footnotes>
</aya>
<aya number="48">
<translation><![CDATA[Allah ni We wohereza imiyaga ikikorera ibicu (ikanabizamura), maze akabikwirakwiza mu kirere uko ashaka, maze akabigira ibice bice, nuko ukabona imvura ibisohokamo. Maze yayigeza ku bo ashaka mu bagaragu be bakishima,]]></translation>
<footnotes></footnotes>
</aya>
<aya number="49">
<translation><![CDATA[N’ubwo mbere yaho, mbere y’uko bayimanurirwa bari bihebye.]]></translation>
<footnotes></footnotes>
</aya>
<aya number="50">
<translation><![CDATA[Bityo reba ibimenyetso by’impuhwe za Allah, urebe uko aha isi ubuzima nyuma yo gupfa kwayo (gukakara). Ni ukuri rwose uwo ni We uzazura abapfuye kandi ni We Ushobora byose.]]></translation>
<footnotes></footnotes>
</aya>
<aya number="51">
<translation><![CDATA[Kandi iyo tuza kohereza umuyaga (wangiza ibintu) maze bakabona (imyaka yabo) yahindutse umuhondo, nyuma yawo ntibyari kubabuza gukomeza guhakana.]]></translation>
<footnotes></footnotes>
</aya>
<aya number="52">
<translation><![CDATA[Kandi mu by’ukuri wowe (Muhamadi) ntushobora kumvisha abapfu (ukuri), ndetse ntiwanumvisha ibipfamatwi umuhamagaro (wawe) mu gihe bateye umugongo (ukuri) bakigendera.]]></translation>
<footnotes></footnotes>
</aya>
<aya number="53">
<translation><![CDATA[Kandi ntiwanashobora kuyobora impumyi (uzikura) mu buyobe bwazo, ahubwo abo wumvisha ni abemera amagambo yacu, akaba ari na bo bicisha bugufi (Abayisilamu).]]></translation>
<footnotes></footnotes>
</aya>
<aya number="54">
<translation><![CDATA[Allah ni We wabaremye muri abanyantege nke, nyuma y’intege nke abaha imbaraga, nyuma y’imbaraga abaha intege nke n’ubusaza. Arema ibyo ashaka, kandi We ni Umumenyi uhebuje, Ushobora byose.]]></translation>
<footnotes></footnotes>
</aya>
<aya number="55">
<translation><![CDATA[N’igihe imperuka izaba, inkozi z’ibibi zizarahira zivuga ko zitigeze ziba (ku isi) usibye isaha imwe gusa (akanya gato). Uko ni na ko zateshwaga ukuri.]]></translation>
<footnotes></footnotes>
</aya>
<aya number="56">
<translation><![CDATA[Ba bandi bahawe ubumenyi no kwemera bazavuga bati “Rwose mwabayeho ku bw’itegeko rya Allah (n’igeno rye) kugeza ku munsi w’izuka; bityo uyu ni wo munsi w’izuka, ariko ntimwari mubizi.”]]></translation>
<footnotes></footnotes>
</aya>
<aya number="57">
<translation><![CDATA[Bityo kuri uwo munsi urwitwazo rw’inkozi z’ibibi nta cyo ruzazimarira, kandi nta n’ubwo bazasabwa (gukora ibishimisha Allah).]]></translation>
<footnotes></footnotes>
</aya>
<aya number="58">
<translation><![CDATA[Kandi rwose twahaye abantu ingero zitandukanye muri iyi Qur’an. Ariko ba bandi bahakanye n’iyo wabazanira igitangaza (kigaragaza ukuri k’ubutumwa bwawe), baravuga bati “Nta kindi muri cyo usibye ko muri abiyita abo batari bo.”]]></translation>
<footnotes></footnotes>
</aya>
<aya number="59">
<translation><![CDATA[Uko ni ko Allah adanangira imitima y’abadafite ubumenyi.]]></translation>
<footnotes></footnotes>
</aya>
<aya number="60">
<translation><![CDATA[Bityo, jya wihangana (yewe Muhamadi)! Mu by’ukuri isezerano rya Allah ni ukuri. Kandi ba bandi bafite ugushidikanya ntibakaguce intege (ngo batume udasohoza ubutumwa bwa Allah).]]></translation>
<footnotes></footnotes>
</aya>
</sura>
<sura number="31">
<aya number="1">
<translation><![CDATA[Alif Laam Miim[1]]]></translation>
<footnotes><![CDATA[[1] Alif Laam Miim: Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Iyo ni imirongo y’igitabo cyuje ubushishozi (Qur’an).]]></translation>
<footnotes></footnotes>
</aya>
<aya number="3">
<translation><![CDATA[Ni umuyoboro n’impuhwe ku bakora ibyiza.]]></translation>
<footnotes></footnotes>
</aya>
<aya number="4">
<translation><![CDATA[Ba bandi bahozaho iswala, bakanatanga amaturo, ndetse bakanemera imperuka badashidikanya.]]></translation>
<footnotes></footnotes>
</aya>
<aya number="5">
<translation><![CDATA[Abo ni bo bari mu muyoboro uturuka kwa Nyagasani wabo, kandi ni na bo bakiranutsi.]]></translation>
<footnotes></footnotes>
</aya>
<aya number="6">
<translation><![CDATA[No mu bantu hari uhitamo amagambo agandisha abantu gukora ibishimisha Allah (nka muzika n’ibindi nka byo) kugira ngo ayobye (abantu) abakura mu nzira ya Allah kubera kutagira ubumenyi, ndetse bakanakerensa (amagambo ya Allah). Abo bazahanishwa ibihano bisuzuguza.]]></translation>
<footnotes></footnotes>
</aya>
<aya number="7">
<translation><![CDATA[N’iyo asomewe amagambo yacu, ayatera umugongo yibona akigira nk’aho atayumvise, akamera nk’aho afite ibihato mu matwi. Bityo, muhe inkuru y’ibihano bibabaza.]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri ba bandi bemeye bakanakora ibikorwa byiza, bazagororerwa ijuru ryuje inema,]]></translation>
<footnotes></footnotes>
</aya>
<aya number="9">
<translation><![CDATA[Bazabamo ubuziraherezo. Isezerano rya Allah ni ukuri. Kandi ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="10">
<translation><![CDATA[Yaremye ibirere nta nkingi mubona zibifashe, anashyira ku isi imisozi ishimangiye kugira ngo (isi) itabahungabanya, ndetse anayikwizamo inyamaswa z’amoko yose. Kandi twamanuye amazi mu kirere, maze tumeza (ku isi) buri bwoko bwiza bw’ibimera.]]></translation>
<footnotes></footnotes>
</aya>
<aya number="11">
<translation><![CDATA[Ibi ni ibiremwa bya Allah. Ngaho nimunyereke ibyo ibitari We byaremye? Ahubwo ababangikanyamana bari mu buyobe bugaragara.]]></translation>
<footnotes></footnotes>
</aya>
<aya number="12">
<translation><![CDATA[Kandi rwose twahaye Luq’man ubushishozi, (turamubwira tuti) “Ngaho shimira Allah.” Kandi ushimiye, mu by’ukuri (uko) gushimira ni we kugirira akamaro, naho uhakanye (ni we uba yihemukiye); rwose Allah arihagije (utamushimiye ntacyo bimutwara na gito), Ushimwa cyane.]]></translation>
<footnotes></footnotes>
</aya>
<aya number="13">
<translation><![CDATA[Kandi (wibuke) ubwo Luq’man yabwiraga umwana we amugira inama ati “Mwana wanjye! Ntukabangikanye Allah, kuko mu by’ukuri ibangikanyamana ari ubuhemu buhambaye.”]]></translation>
<footnotes></footnotes>
</aya>
<aya number="14">
<translation><![CDATA[Twanategetse umuntu kugirira neza ababyeyi be. Nyina yamutwitanye imvune yiyongera ku zindi, anamucutsa ku myaka ibiri. Ngaho nshimira unashimire ababyeyi bawe. Iwanjye ni ho byose bizasubira.]]></translation>
<footnotes></footnotes>
</aya>
<aya number="15">
<translation><![CDATA[Ariko (ababyeyi bawe) nibaramuka baguhatiye kumbangikanya mu byo udafitiye ubumenyi, ntuzabumvire; ariko uzababanire neza ku isi, kandi ujye ukurikira inzira y’unyicuzaho. Hanyuma iwanjye ni ho garukiro ryanyu, maze nkazababwira ibyo mwajyaga mukora.]]></translation>
<footnotes></footnotes>
</aya>
<aya number="16">
<translation><![CDATA[“Mwana wanjye! Mu by’ukuri, n’iyo (icyiza cyangwa ikibi cyagira) uburemere bungana nk’ubw’akanyampeke gato cyane (Kharidali), kikaba kiri mu rutare, mu birere cyangwa se ikuzimu, Allah azakigaragaza (ku munsi w’imperuka). Mu by’ukuri, Allah ni Ugenza buhoro, Umumenyi uhebuje.”]]></translation>
<footnotes></footnotes>
</aya>
<aya number="17">
<translation><![CDATA[“Mwana wanjye! Jya uhozaho iswala, ubwirize (abantu) gukora ibyiza, unababuze gukora ibibi, kandi ujye wihanganira ibikubayeho (byose). Mu by’ukuri ibyo ni bimwe mu byo (buri muntu) agomba kwitwararika.”]]></translation>
<footnotes></footnotes>
</aya>
<aya number="18">
<translation><![CDATA[“Kandi ntukaneguze abantu umusaya wawe ubibonaho, ntukanagende ku isi wibonabona (ku bantu). Mu by’ukuri Allah ntakunda umunyagasuzuguro wese, w’umwibone.”]]></translation>
<footnotes></footnotes>
</aya>
<aya number="19">
<translation><![CDATA[“Kandi ujye ugenda wiyoroheje ndetse n’ijwi ryawe uricishe bugufi. Mu by’ukuri ijwi ribi kurusha ayandi ni ijwi ry’indogobe.”]]></translation>
<footnotes></footnotes>
</aya>
<aya number="20">
<translation><![CDATA[Ese ntimubona ko Allah yaborohereje ibiri mu birere n’ibiri mu isi, akanabasenderezaho ingabire ze; izigaragara n’izitagaragara? Ndetse no mu bantu hari ujya impaka ku byerekeye Allah nta bumenyi, umuyoboro cyangwa igitabo kimumurikira.]]></translation>
<footnotes></footnotes>
</aya>
<aya number="21">
<translation><![CDATA[N’iyo babwiwe bati “Nimukurikire ibyo Allah yahishuye”, baravuga bati “Ahubwo turakurikira ibyo twasanganye abakurambere bacu.” Ese (bazakomeza gukurikira abakurambere babo) kabone n’iyo Shitani yaba ibahamagarira kujya mu bihano by’umuriro ugurumana?]]></translation>
<footnotes></footnotes>
</aya>
<aya number="22">
<translation><![CDATA[Kandi uwicisha bugufi imbere ya Allah akaba anarangwa n’ibikorwa byiza, uwo aba afashe umugozi uboshye ukomeye. Ndetse kwa Allah ni ho herezo rya buri kintu.]]></translation>
<footnotes></footnotes>
</aya>
<aya number="23">
<translation><![CDATA[Naho uzahakana, ubuhakanyi bwe ntibuzagutere agahinda! Iwacu ni ho garukiro ryabo maze tukazababwira ibyo bakoze. Mu by’ukuri Allah ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="24">
<translation><![CDATA[Tubanezeza igihe gito (hano ku isi), hanyuma (ku munsi w’imperuka) tukazabasunikira mu bihano bikomeye.]]></translation>
<footnotes></footnotes>
</aya>
<aya number="25">
<translation><![CDATA[N’iyo ubabajije uti “Ni nde waremye ibirere n’isi?” Rwose baravuga bati “Ni Allah.” Vuga (yewe Muhamadi) uti “Ishimwe n’ikuzo byuzuye ni ibya Allah! Ariko abenshi muri bo ntibabizi.”]]></translation>
<footnotes></footnotes>
</aya>
<aya number="26">
<translation><![CDATA[Ibiri mu birere n’ibiri mu isi ni ibya Allah. Mu by’ukuri Allah ni We Uwihagije, Ushimwa cyane.]]></translation>
<footnotes></footnotes>
</aya>
<aya number="27">
<translation><![CDATA[N’iyo ibiti byose byo ku isi byahinduka amakaramu, inyanja (zigahinduka wino) zikanunganirwa n’izindi nyanja ndwi, ntabwo byakwandikishwa amagambo ya Allah ngo biyarangize. Mu by’ukuri Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="28">
<translation><![CDATA[(Yemwe bantu) ukuremwa kwanyu ndetse no kuzurwa kwanyu mwese (byoroshye nko kurema no kuzura) umuntu umwe. Mu by’ukuri Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="29">
<translation><![CDATA[Ese ntubona ko Allah yinjiza ijoro mu manywa, akaninjiza amanywa mu ijoro, ndetse akaba yaranacishije bugufi izuba n’ukwezi (ku bw’inyungu z’ibiremwa), buri kimwe kikazenguruka (mu mbibi zacyo) ku gihe cyagenwe? Kandi Allah azi bihebuje ibyo mukora.]]></translation>
<footnotes></footnotes>
</aya>
<aya number="30">
<translation><![CDATA[Ibyo ni ibigaragaza ko Allah ari We w’ukuri, naho ibyo basenga bitari We ko ari ibinyoma, kandi ko Allah ari Uwikirenga, Usumba byose.]]></translation>
<footnotes></footnotes>
</aya>
<aya number="31">
<translation><![CDATA[Ese ntubona ko amato agenda mu nyanja ku bw’ingabire za Allah kugira ngo abereke bimwe mu bimenyetso bye? Mu by’ukuri muri ibyo harimo ibimenyetso kuri buri wese wihangana cyane, unashimira.]]></translation>
<footnotes></footnotes>
</aya>
<aya number="32">
<translation><![CDATA[N’iyo umuhengeri ubatwikiriye nk’igicucu ubagose ugasa nk’ugiye kubarenga hejuru, basaba Allah bamwibombaritseho, ariko yabageza imusozi amahoro, bamwe muri bo bagahitamo kuba hagati (yo kwemera no guhakana). Kandi nta we uhinyura amagambo yacu uretse umuhemu ruharwa, umuhakanyi uhambaye.]]></translation>
<footnotes></footnotes>
</aya>
<aya number="33">
<translation><![CDATA[Yemwe bantu! Nimugandukire Nyagasani wanyu, munatinye umunsi umubyeyi atazagira icyo amarira umwana we, cyangwa ngo umwana agire icyo amarira umubyeyi we. Mu by’ukuri isezerano rya Allah ni ukuri. Bityo ubuzima bw’isi ntibuzabashuke cyangwa ngo umushukanyi mukuru (Shitani) abashuke abakura mu nzira ya Allah.]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri Allah ni We ufite ubumenyi bw’igihe imperuka izabera; (ni na We) umanura imvura kandi azi n’ibiri muri nyababyeyi. Nta muntu ushobora kumenya icyo azabona (azageraho) ejo, ndetse nta n’umenya aho azagwa. Mu by’ukuri Allah ni Umumenyi uhebuje, Uzi byose.]]></translation>
<footnotes></footnotes>
</aya>
</sura>
<sura number="32">
<aya number="1">
<translation><![CDATA[Alif Laam Miim.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ihishurwa ry’igitabo kidashidikanywaho (Qur’an) ryaturutse kwa Nyagasani w’ibiremwa byose.]]></translation>
<footnotes></footnotes>
</aya>
<aya number="3">
<translation><![CDATA[Cyangwa bavuga ko (Muhamadi) ari we wayihimbye? (Si ko bimeze), ahubwo yo ni ukuri kwaturutse kwa Nyagasani wawe ngo uyifashishe mu kuburira abantu batagezweho n’umuburizi uwo ari we wese mbere yawe kugira ngo bayoboke.]]></translation>
<footnotes></footnotes>
</aya>
<aya number="4">
<translation><![CDATA[Allah ni We waremye ibirere n’isi n’ibiri hagati yabyo mu minsi itandatu, hanyuma aganza hejuru ya Ar’shi. [1] Nta wundi murinzi cyangwa umuvugizi muzagira utari We. Ese ntabwo mwibuka?]]></translation>
<footnotes><![CDATA[[1] Reba ibisobanuro by’iri jambo muri Surat ul A’araf, aya ya 54.]]></footnotes>
</aya>
<aya number="5">
<translation><![CDATA[Ayoborera mu kirere gahunda zose (z’ibiremwa) zigana ku isi, maze zikazamuka zigana iwe mu munsi umwe ungana n’imyaka igihumbi mu yo mubara (ku isi).]]></translation>
<footnotes></footnotes>
</aya>
<aya number="6">
<translation><![CDATA[Uwo (Allah) ni Umumenyi w’ibyihishe n’ibigaragara, Umunyacyubahiro bihebuje, Nyirimbabazi.]]></translation>
<footnotes></footnotes>
</aya>
<aya number="7">
<translation><![CDATA[We watunganyije buri kintu yaremye, akanatangira iremwa ry’umuntu utari uriho, amuremye mu ibumba.]]></translation>
<footnotes></footnotes>
</aya>
<aya number="8">
<translation><![CDATA[Hanyuma agena ko kororoka kwa muntu bizabaho binyuze mu mazi aciriritse (intanga).]]></translation>
<footnotes></footnotes>
</aya>
<aya number="9">
<translation><![CDATA[Maze aramutunganya, amuhuhamo roho imuturutseho; abaha ukumva, amaso n’umutima. Ariko ni gake (yemwe bantu) mushimira!]]></translation>
<footnotes></footnotes>
</aya>
<aya number="10">
<translation><![CDATA[Baranavuga bati “Ese (nidupfa) tukaburira mu gitaka, tuzasubizwa ubuzima bundi bushya?” Ahubwo bo bahakana kuzahura na Nyagasani wabo.]]></translation>
<footnotes></footnotes>
</aya>
<aya number="11">
<translation><![CDATA[Vuga (yewe Muhamadi) uti “Malayika w’urupfu ubashinzwe azabatwara ubuzima; hanyuma kwa Nyagasani wanyu ni ho muzasubizwa.”]]></translation>
<footnotes></footnotes>
</aya>
<aya number="12">
<translation><![CDATA[(Wari kubona bikomeye) iyaba wari kuzabona inkozi z’ibibi zubitse imitwe imbere ya Nyagasani wazo (zigira ziti) “Nyagasani! Twabonye kandi twumvise (ukuri kw’ibyo twahakanaga). Bityo, dusubize (ku isi) dukore ibikorwa byiza. Mu by’ukuri (ubu) twamenye ukuri!”]]></translation>
<footnotes></footnotes>
</aya>
<aya number="13">
<translation><![CDATA[N’iyo tuza kubishaka buri wese twari kumuha ukuyoboka kwe, ariko imvugo (y’ibihano) inturutseho ni impamo ko rwose nzuzuza umuriro wa Jahanamu amajini n’abantu bose hamwe.]]></translation>
<footnotes></footnotes>
</aya>
<aya number="14">
<translation><![CDATA[Ngaho nimwumve (ibihano) kubera kwibagirwa ko muzahura n’uyu munsi wanyu, mu by’ukuri natwe twabibagiwe; kandi nimwumve ibihano bizahoraho kubera ibyo mwajyaga mukora.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri abemera amagambo yacu, ni ba bandi baca bugufi bakubama igihe bayibukijwe, basingiza ishimwe n’ikuzo bya Nyagasani wabo, kandi batibona.]]></translation>
<footnotes></footnotes>
</aya>
<aya number="16">
<translation><![CDATA[Begura imbavu zabo mu buryamo bwabo kugira ngo basabe Nyagasani wabo batinya (ibihano) kandi bizera (ingororano ze), ndetse bakanatanga mu byo twabafunguriye.]]></translation>
<footnotes></footnotes>
</aya>
<aya number="17">
<translation><![CDATA[Nta n’umwe uzi ibyo bahishiwe biryoheye ijisho, bizaba ingororano z’ibyo bajyaga bakora.]]></translation>
<footnotes></footnotes>
</aya>
<aya number="18">
<translation><![CDATA[Ese uwemera (Allah) ni kimwe n’inkozi y’ibibi? Ntibashobora kureshya (imbere ya Allah).]]></translation>
<footnotes></footnotes>
</aya>
<aya number="19">
<translation><![CDATA[Ba bandi bemeye bakanakora ibikorwa byiza, bazagororerwa ubuturo mu ijuru nk’izimano ry’ibyo bajyaga bakora.]]></translation>
<footnotes></footnotes>
</aya>
<aya number="20">
<translation><![CDATA[Naho inkozi z’ibibi, ubuturo bwazo buzaba umuriro; buri uko bazajya bashaka kuwuvamo, bazajya bawusubizwamo maze babwirwe bati “Ngaho nimwumve ibihano by’umuriro mwajyaga muhakana!”]]></translation>
<footnotes></footnotes>
</aya>
<aya number="21">
<translation><![CDATA[Kandi rwose tuzabasogongeza ku bihano bya hafi (hano ku isi) mbere y’ibihano bihambaye (byo ku munsi w’imperuka) kugira ngo bisubireho.]]></translation>
<footnotes></footnotes>
</aya>
<aya number="22">
<translation><![CDATA[Ese ni nde muhemu kurusha uwibutswa amagambo ya Nyagasani we maze akayatera umugongo? Mu by’ukuri tuzihorera ku nkozi z’ibibi.]]></translation>
<footnotes></footnotes>
</aya>
<aya number="23">
<translation><![CDATA[Kandi rwose twahaye Musa igitabo (Tawurati). Bityo, ntuzagire ugushidikanya ko kuzahura na we.[1] Kandi twakigize umuyoboro kuri bene Isiraheli.]]></translation>
<footnotes><![CDATA[[1] Abazahura bavugwa muri uyu murongo ni Musa na Muhamadi (Imana ibahe amahoro n’imigisha) ubwo bahuraga mu ijoro rya Is’ra-i na Miraji, igihe Inumwa Muhamadi yavanwaga i Maka akajyanwa i Yeruzalemu hanyuma akajyanwa mu Ijuru.]]></footnotes>
</aya>
<aya number="24">
<translation><![CDATA[Kandi bamwe muri bo (bene Isiraheli) twabagize abayobozi bayobora ku bw’itegeko ryacu, ubwo bihanganaga bakanemera amagambo yacu batayashidikanyaho.]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri Nyagasani wawe ni We uzabakiranura ku munsi w’imperuka mu byo batavugagaho rumwe.]]></translation>
<footnotes></footnotes>
</aya>
<aya number="26">
<translation><![CDATA[Ese ntibibabera ikimenyetso iyo bibajije umubare w’ibisekuru twarimbuye mbere yabo, bakaba banyura mu matongo yabyo? Mu by’ukuri muri ibyo harimo ibimenyetso; ese ntibumva?]]></translation>
<footnotes></footnotes>
</aya>
<aya number="27">
<translation><![CDATA[Ese ntibabona uko twohereza amazi ku butaka bwumagaye, tukayeresha ibimera bitanga amafunguro ku matungo yabo ndetse na bo ubwabo? Ese ntibabona?]]></translation>
<footnotes></footnotes>
</aya>
<aya number="28">
<translation><![CDATA[Baranavuga bati “Ese uko kudukiranura kuzaba ryari, niba muri abanyakuri?”]]></translation>
<footnotes></footnotes>
</aya>
<aya number="29">
<translation><![CDATA[Vuga (yewe Muhamadi) uti “Ku munsi w’urubanza, ukwemera kwa ba bandi bahakanye nta cyo kuzabamarira kandi ntibazarindirizwa (kugira ngo bicuze).”]]></translation>
<footnotes></footnotes>
</aya>
<aya number="30">
<translation><![CDATA[Ngaho bitarure ubirengagize unategereze (ibizababaho), mu by’ukuri na bo bategereje (ibizakubaho).]]></translation>
<footnotes></footnotes>
</aya>
</sura>
<sura number="33">
<aya number="1">
<translation><![CDATA[Yewe Muhanuzi! (Komeza) ugandukire Allah, kandi ntukumvire abahakanyi ndetse n’indyarya. Mu by’ukuri Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Kandi jya ukurikira ibyo uhishurirwa bituruka kwa Nyagasani wawe. Mu by’ukuri Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="3">
<translation><![CDATA[Uniringire Allah. Kandi Allah arahagije kuba Umurinzi.]]></translation>
<footnotes></footnotes>
</aya>
<aya number="4">
<translation><![CDATA[Allah ntiyashyize imitima ibiri mu gituza cy’umuntu, ndetse nta n’ubwo abagore banyu yabagize ba nyoko nyuma y’uko mubagereranyije na bo murahirira kutazongera kubonana na bo.[1] Nta n’ubwo abana mwareze mukabiyitirira yabagize abana banyu (b’ukuri). Ayo ni amagambo yanyu mwivugira. Kandi Allah avuga ukuri, ni na We uyobora inzira itunganye.]]></translation>
<footnotes><![CDATA[[1] Muri Isilamu ntibyemewe ko umugabo yarahira ko atazongera kugirana imibonano mpuzabitsina n’umugore we amugereranyije na nyina. Iyo umugabo amaze kurahira gutyo hanyuma agashaka kongera kubonana na we, icyo gihe ategetswe kubanza kubohora umucakara, atamubona agasiba amezi abiri akurikiranye, atabishobora akagaburira abakene mirongo itandatu nk’uko bigaragara mu Isurat ya 58 (Al Mudjadilat), umurongo wa 3 kugeza ku wa 4.]]></footnotes>
</aya>
<aya number="5">
<translation><![CDATA[(Abo bana mwareze) mujye mubitirira ba se, ibyo ni byo bikwiye imbere ya Allah. Ariko niba mutazi ba se, mujye mubita abavandimwe banyu mu idini cyangwa inshuti zanyu. Kandi nta cyaha mubarwaho ku byo mwakoze mutabizi, ariko muzabazwa ibyo mukora mubigambiriye. Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="6">
<translation><![CDATA[Umuhanuzi (Muhamadi) ni we ufite agaciro ku bemeramana kurusha ako bifiteho ubwabo, ndetse n’abagore be ni ababyeyi babo (ku bw’icyubahiro bakwiye ndetse no kuba batashakwa n’abandi bagabo). Kandi abafitanye isano ni bo b’ibanze (mu kuzungurana) kurusha (ukuzungurana gushingiye ku buvandimwe bwo) kwemera ndetse (n’ubushingiye) ku kwimuka (kw’abavuye i Maka bajya i Madina) nk’uko biri mu gitabo cya Allah, uretse igihe mugiriye ineza (muha umurage) inshuti zanyu magara. Ibyo (ni ibisanzwe) biranditse mu gitabo.]]></translation>
<footnotes></footnotes>
</aya>
<aya number="7">
<translation><![CDATA[(Unibuke) ubwo twagiranaga isezerano n’abahanuzi, ndetse (turigirana) nawe (Muhamadi), na Nuhu, na Ibrahimu, na Musa, na Issa mwene Mariyamu. Kandi twagiranye nabo isezerano rikomeye cyane.]]></translation>
<footnotes></footnotes>
</aya>
<aya number="8">
<translation><![CDATA[Kugira ngo (Allah) azabaze abanyakuri ibijyanye n’ukuri kwabo. Kandi yateganyirije abahakanyi ibihano bibabaza.]]></translation>
<footnotes></footnotes>
</aya>
<aya number="9">
<translation><![CDATA[Yemwe abemeye! Nimwibuke inema za Allah yabahundagajeho, ubwo ingabo zabateraga, tukazoherezamo umuyaga n’ingabo mutabonaga (Abamalayika). Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="10">
<translation><![CDATA[Ubwo zabateraga zibaturutse haruguru no hepfo yanyu mukanuye amaso, imitima yabageze mu ngoto (kubera ubwoba), mutangiye gukekera Allah byinshi.]]></translation>
<footnotes></footnotes>
</aya>
<aya number="11">
<translation><![CDATA[Aho abemera barahageragerejwe, banahindishwa umushyitsi ukomeye cyane.]]></translation>
<footnotes></footnotes>
</aya>
<aya number="12">
<translation><![CDATA[(Unazirikane) ubwo indyarya n’abafite uburwayi mu mitima yabo (bwo gushidikanya) bavugaga bati “Ibyo Allah n’Intumwa ye badusezeranyije ni ibinyoma”.]]></translation>
<footnotes></footnotes>
</aya>
<aya number="13">
<translation><![CDATA[Kandi (wibuke) igihe bamwe muri bo bavugaga bati “Yemwe bantu ba Yathiribu (Madina)! Nta mpamvu yo kuba muri hano (murwana urugamba mutatsinda), nimwitahire. Nuko bamwe muri bo basaba umuhanuzi (Muhamadi) uburenganzira (bwo kutajya ku rugamba) bavuga bati “Rwose ingo zacu ntawe twazisizeho”, kandi atari ko biri. Nyamara nta kindi bashakaga usibye guhunga.]]></translation>
<footnotes></footnotes>
</aya>
<aya number="14">
<translation><![CDATA[N’iyo baza guterwa (n’ingabo) ziturutse mu mpande zawo zose (umujyi wa Madina), bakageragezwa basabwa (guhakana ukwemera kwabo) nta shiti bari kubikora batazuyaje, ndetse nta n’ubwo bari gutindiganya (guhakana).]]></translation>
<footnotes></footnotes>
</aya>
<aya number="15">
<translation><![CDATA[Ndetse rwose mbere, bari barasezeranyije Allah ko batazahunga urugamba. Kandi isezerano rya Allah bazaribazwa.]]></translation>
<footnotes></footnotes>
</aya>
<aya number="16">
<translation><![CDATA[Vuga (yewe Muhamadi) uti “Guhunga nta cyo byabamarira mubaye muhunga urupfu cyangwa kwicwa, kandi ntimwanezezwa (n’ubuzima bw’isi) usibye igihe gito (mwagenewe cyo kubaho)”]]></translation>
<footnotes></footnotes>
</aya>
<aya number="17">
<translation><![CDATA[Vuga (yewe Muhamadi) uti “Ni nde wabarinda Allah aramutse ashatse kubahana, cyangwa (ngo akumire) impuhwe ze (aramutse ashatse kuzibahundagazaho)? Kandi ntibazagira umurinzi cyangwa umutabazi utari Allah.”]]></translation>
<footnotes></footnotes>
</aya>
<aya number="18">
<translation><![CDATA[Rwose Allah azi abagandisha abandi muri mwe ndetse n’ababwira abavandimwe babo bati “Nimuze ku ruhande rwacu (mureke kujyana na Muhamadi).” Kandi ntibajya bajya ku rugamba usibye gake cyane (kugira ngo babeshye abemeramana).]]></translation>
<footnotes></footnotes>
</aya>
<aya number="19">
<translation><![CDATA[Babagirira ubugugu maze bagerwaho n’ubwoba (bw’intambara) ukabona bakureba bakanaguzwa amaso nk’umuntu urimo gusamba; ariko iyo ubwoba bushize, babasesereza bakoresheje indimi zabo zityaye, bagira ubugugu bwo gukora ibyiza. Abo ntibigeze bemera, bityo ibikorwa byabo Allah yabigize imfabusa. Kandi ibyo kuri Allah biroroshye.]]></translation>
<footnotes></footnotes>
</aya>
<aya number="20">
<translation><![CDATA[(Kubera ubwoba bwabo) bakeka ko udutsiko tw’abanzi nta ho twagiye; nyamara utwo dutsiko turamutse tugarutse, bakwifuza ko (tutabasanga i Madina) ahubwo babana n’abanyacyaro[1] babaririza amakuru yanyu. Ndetse n’iyo baza kuba bari kumwe namwe, ntibari kubafasha kurwana usibye gake cyane.]]></translation>
<footnotes><![CDATA[[1] Abanyacyaro bavugwa aha ni abarabu babaga mu butayu.]]></footnotes>
</aya>
<aya number="21">
<translation><![CDATA[Rwose mufite urugero rwiza mukomora ku Ntumwa ya Allah (Muhamadi). Ibyo ni kuri wa wundi wizera Allah (akemera) n’umunsi w’imperuka kandi agasingiza Allah kenshi.]]></translation>
<footnotes></footnotes>
</aya>
<aya number="22">
<translation><![CDATA[Nuko ubwo abemeramana babonaga udutsiko tw’abanzi, baravuze bati “Ibi ni byo Allah n’Intumwa ye bari baradusezeranyije. Kandi Allah n’Intumwa ye bavuze ukuri.” Ibyo nta kindi byabongereye uretse kwemera no guca bugufi (kuri Allah).]]></translation>
<footnotes></footnotes>
</aya>
<aya number="23">
<translation><![CDATA[Mu bemeramana harimo abagabo basohoje ibyo basezeranyije Allah. Muri bo hari abatabarutse, ndetse no muri bo hari abagitegereje, kandi ntibigeze bahindura (isezerano ryabo) na mba.]]></translation>
<footnotes></footnotes>
</aya>
<aya number="24">
<translation><![CDATA[Kugira ngo Allah azagororere abanyakuri kubera ukuri kwabo, kandi nabishaka azahane indyarya cyangwa azibabarire. Mu by’ukuri Allah ni Nyir’ukubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="25">
<translation><![CDATA[Nuko Allah asubiza inyuma ba bandi bahakanye (bajyana) uburakari bwabo nta cyiza bagezeho. Maze Allah arinda abemeramana intambara. Kandi Allah ni Umunyembaraga zihebuje, Nyiricyubahiro bihebuje.]]></translation>
<footnotes></footnotes>
</aya>
<aya number="26">
<translation><![CDATA[Naho ba bandi babashyigikiye mu bahawe igitabo,[1] (Allah) abamanura mu nyubako zabo (ndende) z’imitamenwa, anabateza ubwoba mu mitima. Bityo, bamwe murabica abandi mubagira ingaruzwamuheto.]]></translation>
<footnotes><![CDATA[[1] Abahawe igitabo bavugwa aha ni Abayahudi babaga i Madina bo mu bwoko bwa Bani Qurayidhwa.]]></footnotes>
</aya>
<aya number="27">
<translation><![CDATA[Maze (Allah) abaha kwigarurira ubutaka bwabo, amazu yabo, imitungo yabo, ndetse n’ubutaka mutigeze mukandagiraho (bwa Khayibari). Kandi Allah ni Ushobora byose.]]></translation>
<footnotes></footnotes>
</aya>
<aya number="28">
<translation><![CDATA[Yewe muhanuzi (Muhamadi)! Bwira abagore bawe uti “Niba mwifuza ubuzima bw’iyi si n’imitako yayo, nimuze mbakorere ibyo mwifuza maze mbasende, dutane ku neza.”]]></translation>
<footnotes></footnotes>
</aya>
<aya number="29">
<translation><![CDATA[“Ariko niba mushaka (kwishimirwa na) Allah n’Intumwa ye ndetse (munashaka) n’ubuturo bw’imperuka (Ijuru), mu by’ukuri (mumenye ko) Allah yateguriye ibihembo bihambaye abakora ibyiza muri mwe.”]]></translation>
<footnotes></footnotes>
</aya>
<aya number="30">
<translation><![CDATA[Yemwe bagore b’Umuhanuzi (Muhamadi)! Muri mwe uzakora icyaha cy’urukozasoni mu buryo bugaragara, ibihano bye bizikuba kabiri, kandi ibyo kuri Allah biroroshye.]]></translation>
<footnotes></footnotes>
</aya>
<aya number="31">
<translation><![CDATA[Kandi muri mwe uzumvira Allah n’Intumwa ye akanakora ibikorwa byiza, tuzamugororera ibihembo byikubye kabiri, kandi (ku mperuka) twanamuteguriye amafunguro meza.]]></translation>
<footnotes></footnotes>
</aya>
<aya number="32">
<translation><![CDATA[Yemwe bagore b’Umuhanuzi (Muhamadi)! Ntabwo mumeze nk’abandi bagore basanzwe. Niba mutinya (Allah) muramenye ntimukoroshye amajwi (yanyu, igihe muvugana n’abandi bagabo), kugira ngo ufite uburwayi mu mutima atabifuza; ahubwo mujye muvuga mukoresheje imvugo ziboneye.]]></translation>
<footnotes></footnotes>
</aya>
<aya number="33">
<translation><![CDATA[Mujye munaguma mu ngo zanyu kandi ntimukagaragaze imitako yanyu nk’uko abagore bo mu bihe by’ubujiji babikoraga. Mujye muhozaho iswala, mutange amaturo kandi mwumvire Allah n’Intumwa ye. Mu by’ukuri yemwe bantu bo mu rugo (rw’Intumwa)! Allah arashaka kubakuriraho ibibi n’ibyaha ndetse no kubasukura byimazeyo.]]></translation>
<footnotes></footnotes>
</aya>
<aya number="34">
<translation><![CDATA[Munazirikane amagambo ya Allah n’amagambo y’Intumwa bisomerwa mu ngo zanyu. Mu by’ukuri Allah ni Ugenzabuhoro, Umumenyi uhebuje.]]></translation>
<footnotes></footnotes>
</aya>
<aya number="35">
<translation><![CDATA[Mu by’ukuri Abayisilamu n’Abayisilamukazi, abemeramana n’abemeramanakazi, abagabo n’abagore bibombarika (kuri Allah), abagabo n’abagore b’abanyakuri, abagabo n’abagore bihangana, abagabo n’abagore bicisha bugufi, abagabo n’abagore batanga amaturo, abagabo n’abagore basiba (Swawumu), abagabo n’abagore barinda ubwambure bwabo, abagabo n’abagore basingiza Allah kenshi; Allah yabateguriye kuzabababarira ibyaha no kuzabaha igihembo gihambaye (Ijuru).]]></translation>
<footnotes></footnotes>
</aya>
<aya number="36">
<translation><![CDATA[Ntabwo bikwiye ku mwemeramana cyangwa umwemeramanakazi, ko igihe Allah n’Intumwa ye baciye iteka, bagira amahitamo mu byo bagomba gukora. Kandi uzigomeka kuri Allah n’Intumwa ye, rwose azaba ayobye ubuyobe bugaragara.]]></translation>
<footnotes></footnotes>
</aya>
<aya number="37">
<translation><![CDATA[Unibuke (yewe Muhamadi) ubwo wabwiraga uwo Allah yahundagajeho ingabire (yo kuyoboka Isilamu) ndetse nawe ukamugirira ineza (umubohoza, ari we Zayidi mwene Haritha), ugira uti “Gumana n’umugore wawe kandi utinye Allah.” Wanahishe mu mutima ibyo Allah azagaragaza. Wanatinye abantu (ko bavuga ko warongoye umugore wasenzwe n’umwana wareze) kandi Allah ari We ukwiriye kugandukira. Nuko ubwo Zayidi yari amaze kubona ko atakimukeneye (amaze kumusenda), turamugushyingira kugira ngo bitazaba imbogamizi ku bemeramana kurongora abagore b’abana bareze, igihe batanye na bo. Kandi itegeko rya Allah rigomba kubahirizwa.]]></translation>
<footnotes></footnotes>
</aya>
<aya number="38">
<translation><![CDATA[Nta cyaha kuba umuhanuzi (Muhamadi) yakora ibyo Allah yamutegetse (kurongora umugore wasenzwe n’umwana yareze), uko ni ko Allah yabigenzaga no ku (ntumwa) zabayeho mbere. Kandi itegeko rya Allah ni ihame ridakuka.]]></translation>
<footnotes></footnotes>
</aya>
<aya number="39">
<translation><![CDATA[Ba bandi basohoza ubutumwa bwa Allah bakanamutinya, ndetse ntibagire undi batinya utari Allah. Kandi Allah arahagije kuba ari uhebuje mu kubarura.]]></translation>
<footnotes></footnotes>
</aya>
<aya number="40">
<translation><![CDATA[Ntabwo Muhamadi ari se w’uwo ari we wese muri mwe, ahubwo ni Intumwa ya Allah akaba n’uwasozereje abahanuzi. Kandi Allah ni Umumenyi wa byose.]]></translation>
<footnotes></footnotes>
</aya>
<aya number="41">
<translation><![CDATA[Yemwe abemeye! Nimusingize Allah kenshi,]]></translation>
<footnotes></footnotes>
</aya>
<aya number="42">
<translation><![CDATA[Kandi munamusingize mu gitondo no ku gicamunsi.]]></translation>
<footnotes></footnotes>
</aya>
<aya number="43">
<translation><![CDATA[Ni We ubagirira impuhwe n’Abamalayika be (bakabasabira kubabarirwa ibyaha), kugira ngo abakure mu mwijima (ubuhakanyi) abaganisha ku rumuri (ukwemera). Kandi (Allah) ni Nyirimbabazi ku bemera.]]></translation>
<footnotes></footnotes>
</aya>
<aya number="44">
<translation><![CDATA[Indamukanyo yabo umunsi bazahura na We izaba kwifurizanya amahoro (Salamu). Kandi yabateganyirije ibihembo bishimishije.]]></translation>
<footnotes></footnotes>
</aya>
<aya number="45">
<translation><![CDATA[Yewe Muhanuzi (Muhamadi)! Mu by’ukuri twakohereje kugira ngo ube umuhamya, utanga inkuru nziza, ndetse ukaba n’umuburizi,]]></translation>
<footnotes></footnotes>
</aya>
<aya number="46">
<translation><![CDATA[Uhamagarira (abantu) kuyoboka Allah ku bw’uburenganzira bwe, ndetse unabe itara rimurika.]]></translation>
<footnotes></footnotes>
</aya>
<aya number="47">
<translation><![CDATA[Kandi uhe inkuru nziza abemeramana y’uko bafite ingabire zihambaye zituruka kwa Allah.]]></translation>
<footnotes></footnotes>
</aya>
<aya number="48">
<translation><![CDATA[Ntuzanumvire abahakanyi n’indyarya, kandi ntukite ku bibi byabo (ngo bikubuze gusohoza ubutumwa), ndetse ujye uniringira Allah. Kandi Allah arahagije kuba umurinzi.]]></translation>
<footnotes></footnotes>
</aya>
<aya number="49">
<translation><![CDATA[Yemwe abemeye! Nimurongora abemeramanakazi hanyuma mukabasenda mbere y’uko mukorana imibonano, (icyo gihe) nta Eda[1] mugomba kubabarira. Bityo mujye mubaha ibibanezeza (mu mitungo yanyu) hanyuma mubasezerere ku neza.]]></translation>
<footnotes><![CDATA[[1] -Eda ni igihe cyagenwe n’amategeko ya Isilamu umugore wahawe ubutane cyangwa uwapfushije umugabo amara mu rugo rw’umugabo we hagamijwe kureba ko adatwite.]]></footnotes>
</aya>
<aya number="50">
<translation><![CDATA[Yewe Muhanuzi (Muhamadi)! Mu by’ukuri twakuziruriye (kurongora) abagore bawe wahaye inkwano, abaja utunze Allah yaguhaye nk’iminyago, abakobwa ba so wanyu, abakobwa ba ba nyogosenge, abakobwa ba nyokorome, abakobwa ba ba nyoko wanyu bimukanye nawe (muva i Maka mujya i Madina), ndetse n’umugore (uwo ari we wese) w’umwemeramanakazi aramutse yishyingiye umuhanuzi (nta nkwano amutanzeho), hanyuma umuhanuzi akemera kumurongora (yabikora); (ariko ibyo) ni umwihariko wawe (Muhamadi) ntibireba abandi bemeramana. Rwose tuzi neza ibyo twabategetse (mu kurongora) abagore babo (batarenze bane) ndetse n’abaja babo, (ibyo ni) ukugira ngo bitazakubera imbogamizi (igihe ugize abo washaka kurongora). Kandi Allah ni Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="51">
<translation><![CDATA[Wigizayo igihe (cyo kujya kurara) ku wo ushaka muri bo (abo bagore), ukanakira iwawe uwo ushaka. Kandi nugira uwo wifuza mu bo wari warashyize ku ruhande (by’agateganyo), icyo gihe nta cyaha kuri wowe. Ibyo ni byo byegereye gutuma banyurwa ntibanagire agahinda, ndetse bose bakanishimira ibyo wabahaye. Allah azi ibiri mu mitima yanyu, kandi Allah ni Umumenyi uhebuje, Uworohera (abagaragu be).]]></translation>
<footnotes></footnotes>
</aya>
<aya number="52">
<translation><![CDATA[Ntabwo uziruriwe (kurongora) abandi bagore nyuma y’abo (ufite), cyangwa kubagurana abandi bagore, kabone n’ubwo washimishwa n’ubwiza bwabo; usibye gusa abaja bawe. Kandi Allah ni Umugenzuzi wa buri kintu.]]></translation>
<footnotes></footnotes>
</aya>
<aya number="53">
<translation><![CDATA[Yemwe abemeye! Ntimukinjire mu ngo z’Umuhanuzi (Muhamadi) usibye igihe mwahawe ubutumire bwo kujya (gusangira) amafunguro; bitari (ukujya) gutegereza ko ategurwa. Ariko nimutumirwa mujye mujyayo, hanyuma nimumara gufungura muhite mugenda, mudatinze mu biganiro. Mu by’ukuri ibyo bibangamira Umuhanuzi akagira isoni (zo kubasezerera). Kandi Allah ntagira isoni (zo kubabwira) ukuri. Nimushaka kugira icyo mubasaba (abagore b’Intumwa), mujye mukibasabira inyuma y’urusika; ibyo ni byo byeza imitima yanyu ndetse n’iyabo. Kandi ntibikwiye ko mubangamira Intumwa ya Allah ndetse ntibinakwiye na rimwe kurongora abagore bayo nyuma y’uko itabarutse. Mu by’ukuri ibyo ni icyaha gihambaye imbere ya Allah.]]></translation>
<footnotes></footnotes>
</aya>
<aya number="54">
<translation><![CDATA[Mwagira icyo mugaragaza (nk’umugambi wo kurongora abagore b’Intumwa nyuma y’uko itabarutse) cyangwa mukagihisha, mu by’ukuri Allah ni Umumenyi wa byose.]]></translation>
<footnotes></footnotes>
</aya>
<aya number="55">
<translation><![CDATA[Nta cyaha kuri bo (abagore b’Intumwa, baramutse batikwije) imbere ya ba se, abahungu babo, basaza babo, abahungu ba basaza babo, abahungu ba bakuru babo cyangwa barumuna babo, abagore bagenzi babo cyangwa abaja babo. Kandi mugandukire Allah. Mu by’ukuri Allah ni Umuhamya uhebuje wa buri kintu.]]></translation>
<footnotes></footnotes>
</aya>
<aya number="56">
<translation><![CDATA[Mu by’ukuri Allah ahundagaza impuhwe ze ku Muhanuzi (Muhamadi) ndetse n’Abamalayika bakazimusabira. Yemwe abemeye! Nimumusabire impuhwe munamwifurize amahoro.]]></translation>
<footnotes></footnotes>
</aya>
<aya number="57">
<translation><![CDATA[Mu by’ukuri ba bandi barakaza Allah (bamubangikanya) bakanabuza amahoro Intumwa ye, Allah yarabavumye hano ku isi ndetse no ku mperuka, kandi yabateganyirije ibihano bisuzuguza.]]></translation>
<footnotes></footnotes>
</aya>
<aya number="58">
<translation><![CDATA[Na ba bandi babuza amahoro abemeramana n’abemeramanakazi nta kibi bakoze, rwose baba bishyizeho umutwaro wo gushinja ikinyoma n’icyaha kigaragara.]]></translation>
<footnotes></footnotes>
</aya>
<aya number="59">
<translation><![CDATA[Yewe Muhanuzi (Muhamadi)! Bwira abagore bawe, abakobwa bawe n’abagore b’abemeramana bambare imyambaro yabo bikwije; ibyo ni byo bizatuma bamenyekana (nk’abagore biyubashye), bityo ntibasagarirwe. Kandi Allah ni Nyir’ukubabarira ibyaha, Nyirimbabazi.]]></translation>
<footnotes></footnotes>
</aya>
<aya number="60">
<translation><![CDATA[Indyarya n’abafite uburwayi mu mitima yabo (bwo kurarikira ubusambanyi) ndetse n’abakwirakwiza ibihuha mu mujyi wa Madina, nibatabireka, rwose tuzagushishikariza kubatera, hanyuma ntibazongere kuwuturanamo na we usibye igihe gito,]]></translation>
<footnotes></footnotes>
</aya>
<aya number="61">
<translation><![CDATA[(Abo) ni ibivume. Aho bazasangwa hose bazafatwe maze bicwe (nta mpuhwe).]]></translation>
<footnotes></footnotes>
</aya>
<aya number="62">
<translation><![CDATA[Uwo ni umugenzo wa Allah kuri ba bandi (indyarya) babayeho mbere. Kandi ntuzigera ubona icyasimbura umugenzo wa Allah.]]></translation>
<footnotes></footnotes>
</aya>
<aya number="63">
<translation><![CDATA[(Yewe Muhamadi!) Abantu bakubaza (igihe) imperuka izabera. Vuga uti “Mu by’ukuri ubumenyi bw’icyo gihe bwihariwe na Allah (wenyine). Ese wabibwirwa n’iki? Wenda igihe (cy’imperuka) kiri bugufi.”']]></translation>
<footnotes></footnotes>
</aya>
<aya number="64">
<translation><![CDATA[Mu by’ukuri Allah yavumye abahakanyi, anabateganyiriza umuriro ugurumana,]]></translation>
<footnotes></footnotes>
</aya>
<aya number="65">
<translation><![CDATA[Bazabamo ubuziraherezo. Ntibazagira umurinzi cyangwa umutabazi.]]></translation>
<footnotes></footnotes>
</aya>
<aya number="66">
<translation><![CDATA[Umunsi uburanga bwabo buzagaragurwa mu muriro, bakavuga bati “Iyo tuza kuba twarumviye Allah tukanumvira n’Intumwa (ye)!”]]></translation>
<footnotes></footnotes>
</aya>
<aya number="67">
<translation><![CDATA[Bazanavuga bati “Nyagasani! Mu by’ukuri twumviye abayobozi bacu n’ibikomerezwa muri twe, maze batuyobya inzira (itunganye).”]]></translation>
<footnotes></footnotes>
</aya>
<aya number="68">
<translation><![CDATA[“Nyagasani wacu! Bahe ibihano byikubye kabiri, unabavume umuvumo ukomeye.”]]></translation>
<footnotes></footnotes>
</aya>
<aya number="69">
<translation><![CDATA[Yemwe abemeye! Ntimuzabe nka ba bandi babujije amahoro (Intumwa) Musa, maze Allah akamugira umwere ku byo bamuvugagaho.[1] Kandi (Musa) yari umunyacyubahiro imbere ya Allah.]]></translation>
<footnotes><![CDATA[[1] Ibyavugwaga kuri Musa bivugwa muri uyu murongo bishingiye ku kuba Abayisiraheli barajyaga biyuhagirira hamwe bambaye ubusa, ariko kuko Musa yagiraga isoni nyinshi byatumaga ajya ahiherereye akoga wenyine, nuko bakabishingiraho bavuga ko impamvu yoga wenyine ari uko afite ubusembwa ku gitsina cye. Umunsi umwe ajya koga ashyira imyambaro ye ku ibuye, igihe amaze koga agiye kwambara, rya buye rihirimana ya myambaro, maze na we aryirukaho agira ngo afate imyambaro ye kugeza ubwo ageze imbere y’imbaga y’Abayisiraheli, nuko babona ko ibyo bamuvugagaho atari ukuri, kuko nta busembwa na bumwe bamusanganye.]]></footnotes>
</aya>
<aya number="70">
<translation><![CDATA[Yemwe abemeye! Nimugandukire Allah kandi mujye muvuga imvugo z’ukuri.]]></translation>
<footnotes></footnotes>
</aya>
<aya number="71">
<translation><![CDATA[(Allah) azabatunganyiriza ibikorwa byanyu anabababarire ibyaha byanyu. Kandi uzumvira Allah n’Intumwa ye, rwose azaba atsinze bihambaye.]]></translation>
<footnotes></footnotes>
</aya>
<aya number="72">
<translation><![CDATA[Mu by’ukuri twahaye ibirere, isi n’imisozi inshingano (yo kubahiriza amategeko ya Allah) byanga kuyakira binatinya (ibihano bya Allah), ariko umuntu aba ari we uyakira. Mu by’ukuri ni umuhemu (kuko yihemukiye) ndetse ni n’injiji bihambaye.]]></translation>
<footnotes></footnotes>
</aya>
<aya number="73">
<translation><![CDATA[(Ibyo ni) ukugira ngo Allah azahane indyarya z’abagabo n’iz’abagore, ndetse n’ababangikanyamana b’abagabo n’ab’abagore. Hanyuma Allah yakire ukwicuza kw’abemeramana n’abemeramanakazi. Kandi Allah ni Nyir’ukubabarira ibyaha, Nyirimpuhwe.]]></translation>
<footnotes></footnotes>
</aya>
</sura>
<sura number="34">
<aya number="1">
<translation><![CDATA[Ishimwe n’ikuzo byuzuye ni ibya Allah, We nyir’ibiri mu birere n’ibiri mu isi. Kandi akaba na nyir’ibisingizo byuzuye mu buzima bwa nyuma (imperuka); ndetse ni We Nyirubugenge buhambaye, Umumenyi wa byose.]]></translation>
<footnotes></footnotes>
</aya>
<aya number="2">
<translation><![CDATA[Azi ibyinjira mu butaka n’ibibusohokamo, ibimanuka mu kirere ndetse n’ibikizamukamo. Kandi ni Nyirimpuhwe, Nyir’ukubabarira ibyaha.]]></translation>
<footnotes></footnotes>
</aya>
<aya number="3">
<translation><![CDATA[Ba bandi bahakanye baravuze bati “Imperuka ntizatugeraho!” Vuga (yewe Muhamadi) uti “Ndahiye ku izina rya Nyagasani wanjye, Umumenyi w’ibitagaragara, ko rwose izabageraho (nta kabuza); nta kimwisoba mu birere cyangwa mu isi kabone n’iyo cyaba kingana n’impeke y’ururo cyangwa kiri mu nsi yacyo ndetse n’ikinini kuri cyo, usibye ko (byose) biri mu gitabo gisobanutse”,]]></translation>
<footnotes></footnotes>
</aya>
<aya number="4">
<translation><![CDATA[(Ibyo ni) ukugira ngo (Allah) azagororere ba bandi bemeye bakanakora ibikorwa byiza. Abo bazababarirwa ibyaha ndetse banahabwe amafunguro yubahitse.]]></translation>
<footnotes></footnotes>
</aya>
<aya number="5">
<translation><![CDATA[Naho ba bandi baharaniye kuburizamo amagambo yacu (bibwira ko) bazadutsinda, bazahanishwa ibihano bibi cyane kandi bibabaza.]]></translation>
<footnotes></footnotes>
</aya>
<aya number="6">
<translation><![CDATA[Na ba bandi bahawe ubumenyi bw’ibyo wahishuriwe (wowe Muhamadi) biturutse kwa Nyagasani wawe, babona ko ari ukuri kandi ko biyobora biganisha mu nzira y’Umunyacyubahiro bihebuje, Usingizwa cyane.]]></translation>
<footnotes></footnotes>
</aya>
<aya number="7">
<translation><![CDATA[Naho ba bandi bahakanye baravuze bati “Ese tubereke umuntu (Muhamadi) ubabwira ko nimupfa mugashwanyagurika mukaba ubushingwe, ko rwose muzongera mukaremwa bundi bushya?”]]></translation>
<footnotes></footnotes>
</aya>
<aya number="8">
<translation><![CDATA[Ese (Muhamadi) yaba yarahimbiye Allah ibinyoma, cyangwa yarasaze? (Oya!) Ahubwo abatemera imperuka bari mu bihano no mu buyobe bukabije.]]></translation>
<footnotes></footnotes>
</aya>
<aya number="9">
<translation><![CDATA[Ese ntibabona ikirere n’isi biri imbere yabo n’inyuma yabo? Tubishatse twabarigitisha mu butaka cyangwa tukabaturaho igice cy’ikirere. Mu by’ukuri muri ibyo harimo ikimenyetso kuri buri mugaragu (wa Allah) wicuza.]]></translation>
<footnotes></footnotes>
</aya>
<aya number="10">
<translation><![CDATA[Kandi rwose Dawudi twamuhundagajeho ingabire ziduturutseho (tugira tuti) “Yemwe misozi n’inyoni! Nimusingize (Allah) mufatanyije na we (Dawudi).” Twanamworohereje icyuma (kugira ngo ajye agikoramo ibyo ashaka),]]></translation>
<footnotes></footnotes>
</aya>
<aya number="11">
<translation><![CDATA[(Turamubwira tuti) “Cura ingabo nini z’amakote (y’icyuma ameze nk’utuyungirizo) kandi ugere neza utwenge twayo, ndetse munakore ibikorwa byiza.” Mu by’ukuri Njye ndi Ubona bihebuje ibyo mukora.]]></translation>
<footnotes></footnotes>
</aya>
<aya number="12">
<translation><![CDATA[Twanorohereje Sulayimani (gutwarwa n’)umuyaga, wakoraga mu gitondo (kimwe) urugendo rw’ukwezi (ku muntu ugenda n’amaguru), ndetse n’umugoroba (umwe) urugendo rw’ukwezi. Twanamuhaye isoko ivubura umushongi w’umuringa (kugira ngo awukoremo ibyo ashatse). No mu majini hari amukorera (imirimo) abiherewe uburenganzira na Nyagasani we. Kandi iryanyuranyaga n’itegeko ryacu muri yo, twarisogongezaga ibihano by’umuriro ugurumana.]]></translation>
<footnotes></footnotes>
</aya>
<aya number="13">
<translation><![CDATA[(Amajini) yamukoreraga ibyo (Sulayimani) ashaka birimo kumwubakira ingoro, amashusho, amasiniya magari angana nk’ibizenga ndetse n’inkono zishimangiye (aho ziteretse, maze turababwira tuti) “Yemwe bantu ba Dawudi! Mukore mushimira (Allah). Ariko mu bagaragu banjye abashimira ni bo bake.”]]></translation>
<footnotes></footnotes>
</aya>
<aya number="14">
<translation><![CDATA[Nuko ubwo (Sulayimani) twamuciragaho iteka ryo gupfa, nta cyayamenyesheje (amajini) ko yapfuye, usibye agakoko ko mu butaka (umuswa) kariye inkoni ye (yari yishingikirije). Maze aguye hasi, amajini amenya ko iyo aza kuba azi ibyihishe atari kuba yaragumye mu bihano bisuzuguza (kuko aba yaramenye urupfu rwa Sulayimani).]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri aho abantu ba Saba-i (Sheba) bari batuye hari ikimenyetso (kigaragaza ubushobozi bwacu) kuri bo; (ari cyo) imirima ibiri yari iburyo (bw’ikibaya) n’ibumoso bwacyo. (Turababwira tuti) “Nimurye mu mafunguro ya Nyagasani wanyu ndetse munamushimire.” (Mufite) igihugu cyiza kandi na Nyagasani (wanyu) ni Nyirimbabazi!]]></translation>
<footnotes></footnotes>
</aya>
<aya number="16">
<translation><![CDATA[Nuko barirengagiza maze tuboherereza umwuzure usenya urugomero (unangiza imirima), hanyuma tubahinduriramo imirima ibiri y’imbuto zibishye kandi zirura, n’ibiti bitera ndetse na bimwe mu biti by’iminyinya .]]></translation>
<footnotes></footnotes>
</aya>
<aya number="17">
<translation><![CDATA[Uko (kubahindurira tubaha imirima mibi), twabikoze (nk’igihano) kubera ubuhakanyi bwabo. Ese hari abandi duhanisha (igihano gikaze) usibye abahakanyi?]]></translation>
<footnotes></footnotes>
</aya>
<aya number="18">
<translation><![CDATA[Twanashyize imidugudu (iri ahirengeye) hagati yabo (abantu ba Sabai) n’imidugudu twahaye imigisha, tunoroshya ingendo hagati yayo (tugira tuti) “Ngaho nimuyigendemo amajoro n’amanywa mutekanye.”]]></translation>
<footnotes></footnotes>
</aya>
<aya number="19">
<translation><![CDATA[(Ariko iyo ngabire barayirambiwe) maze baravuga bati “Nyagasani wacu! Ingendo zacu zigire ndende (hagati muri iyo midugudu)”, nuko ubwabo barihemukira tubagira iciro ry’imigani, turanabarimbura burundu. Mu by’ukuri, muri ibyo harimo ibimenyetso kuri buri wese wihangana cyane, ushimira cyane.]]></translation>
<footnotes></footnotes>
</aya>
<aya number="20">
<translation><![CDATA[Rwose Ibilisi (Shitani) yabasohorejeho umugambi wayo (wo kubayobya), nuko barayikurikira usibye itsinda mu bemeramana (ryashikamye ku kumvira Allah).]]></translation>
<footnotes></footnotes>
</aya>
<aya number="21">
<translation><![CDATA[Kandi ntabwo (Ibilisi) yari ibafiteho ubushobozi (bwo kubayobya) usibye ko (twabikoze) dushaka kugaragaza uwemera imperuka n’uyishidikanyaho. Kandi Nyagasani wawe ni Umurinzi wa byose.]]></translation>
<footnotes></footnotes>
</aya>
<aya number="22">
<translation><![CDATA[Vuga (yewe Muhamadi) uti “Nimuhamagare ibyo mwise imana mu cyimbo cya Allah (mukeka ko hari icyo byabamarira), ntibitunze n’igifite uburemere bungana n’akantu gato cyane kurusha ibindi haba mu birere no mu isi. Kandi nta bufatanye byagiranye (na Allah, mu iremwa ry’ibiri mu isi no mu birere), ndetse nta n’umushyigikira afite muri byo.”]]></translation>
<footnotes></footnotes>
</aya>
<aya number="23">
<translation><![CDATA[Kandi nta buvugizi buzagira icyo bumara kuri We (Allah), usibye gusa uwo yahaye uburenganzira. (Iyo Allah avuze, abamalayika barakangarana bakagwa igihumure) kugeza igihe imitima yabo ishiriye ubwoba, (bamwe) bakavuga bati “Nyagasani wanyu yavuze iki?” (Abandi) bati “(Yavuze) ukuri; kandi ni Uwikirenga, Usumba byose.”]]></translation>
<footnotes></footnotes>
</aya>
<aya number="24">
<translation><![CDATA[Vuga (yewe Muhamadi) uti “Ni nde ubaha amafunguro aturutse mu birere no mu isi?” Vuga uti “Ni Allah! Kandi mu by’ukuri, yaba twe cyangwa mwe (abahakanyi) hari abari mu nzira y’ukuri cyangwa mu buyobe bugaragara.”]]></translation>
<footnotes></footnotes>
</aya>
<aya number="25">
<translation><![CDATA[Vuga (yewe Muhamadi) uti “Ntabwo muzabazwa ku byerekeye ibyaha twakoze, kandi natwe ntitubazwa ibyo mukora.”]]></translation>
<footnotes></footnotes>
</aya>
<aya number="26">
<translation><![CDATA[Vuga (yewe Muhamadi) uti “Nyagasani wacu azaduhuriza hamwe twese (ku munsi w’imperuka), hanyuma adukiranure mu kuri; kuko ari We Mucamanza w’ikirenga, Umumenyi uhebuje.”]]></translation>
<footnotes></footnotes>
</aya>
<aya number="27">
<translation><![CDATA[Vuga (yewe Muhamadi) uti “Nimunyereke ibigirwamana mwamubangikanyije na byo.” Nta na kimwe! Ahubwo We ni Allah (wenyine), Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="28">
<translation><![CDATA[Kandi nta kindi cyatumye tukohereza usibye kuba utanga inkuru nziza no kuba umuburizi ku bantu bose; ariko abenshi mu bantu ntibabizi.]]></translation>
<footnotes></footnotes>
</aya>
<aya number="29">
<translation><![CDATA[(Abahakanyi) baravuga bati “Ese ni ryari iri sezerano (imperuka) rizasohora niba koko muri abanyakuri?”]]></translation>
<footnotes></footnotes>
</aya>
<aya number="30">
<translation><![CDATA[Vuga (yewe Muhamadi) uti “Isezerano ryanyu ni umunsi mudashobora gutinzaho isaha n’imwe cyangwa ngo muwihutishe.”]]></translation>
<footnotes></footnotes>
</aya>
<aya number="31">
<translation><![CDATA[Kandi abahakanye baravuze bati “Ntidushobora kwemera iyi Qur’an ndetse n’ibyayibanjirije (ibitabo). Ariko iyo uza kubona ababangikanyamana bahagaritswe imbere ya Nyagasani wabo baterana amagambo; abanyantege nke babwira abibone bati “Iyo bitaza kuba mwe, rwose twari kuba turi abemeramana.”]]></translation>
<footnotes></footnotes>
</aya>
<aya number="32">
<translation><![CDATA[Abibone bazabwira abafatwaga nk’abanyantege nke bati “Ese koko ni twe twababujije kuyoboka, nyuma y’uko (umuyoboro) ubagezeho? Ahubwo mwari inkozi z’ibibi.”]]></translation>
<footnotes></footnotes>
</aya>
<aya number="33">
<translation><![CDATA[Nuko abagizwe abanyantege nke babwire abibone bati “Ahubwo ni umugambi mwacuze ijoro n’amanywa, ubwo mwadutegekaga guhakana Allah no kumubangikanya n’ibigirwamana.” Maze ubwo bazabona ibihano (buri tsinda) rizahisha umubabaro waryo, hanyuma dushyire iminyururu mu majosi y’abahakanye. Ese hari ibindi bazahemberwa bitari ibyo bakoraga?]]></translation>
<footnotes></footnotes>
</aya>
<aya number="34">
<translation><![CDATA[Kandi ntabwo twohereza umuburizi mu mudugudu uwo ari wo wose ngo abakungu bawo babure kuvuga bati “Mu by’ukuri ntitwemera ibyo mwahishuriwe.”]]></translation>
<footnotes></footnotes>
</aya>
<aya number="35">
<translation><![CDATA[Baranavuga bati “Twe dufite imitungo myinshi ndetse n’urubyaro, kandi nta n’ubwo tuzahanwa.”]]></translation>
<footnotes></footnotes>
</aya>
<aya number="36">
<translation><![CDATA[Vuga (yewe Muhamadi) uti “Mu by’ukuri Nyagasani wanjye atuburira amafunguro uwo ashaka akanayatubya (ku wo ashaka); ariko abenshi mu bantu ntibabizi.”]]></translation>
<footnotes></footnotes>
</aya>
<aya number="37">
<translation><![CDATA[Ntabwo ari imitungo yanyu cyangwa urubyaro rwanyu bizabegereza hafi yacu, ariko ba bandi bemeye bakanakora ibikorwa byiza, ni bo bazagororerwa ibihembo byikubye kubera ibyo bakoraga. Kandi bazaba mu magorofa yo hejuru (mu ijuru) batekanye.]]></translation>
<footnotes></footnotes>
</aya>
<aya number="38">
<translation><![CDATA[Naho ba bandi baharaniye kuburizamo amagambo yacu, (bibwira ko) bazadutsinda; abo bazajyanwa mu bihano (by’umuriro) ku gahato.]]></translation>
<footnotes></footnotes>
</aya>
<aya number="39">
<translation><![CDATA[Vuga (yewe Muhamadi) uti “Mu by’ukuri Nyagasani wanjye atuburira amafunguro uwo ashatse mu bagaragu be, akanayatubya (ku wo ashatse)”, ndetse nta n’icyo mwatanga (mu byiza) ngo abure kukibashumbusha. Kandi ni We uhebuje mu batanga amafunguro.]]></translation>
<footnotes></footnotes>
</aya>
<aya number="40">
<translation><![CDATA[(Unazirikane yewe Muhamadi) umunsi (Allah) azabakoranya bose maze akabwira Abamalayika ati “Ese bariya ni mwe bajyaga basenga?”]]></translation>
<footnotes></footnotes>
</aya>
<aya number="41">
<translation><![CDATA[Bavuge bati “Ubutagatifu ni ubwawe! Ni wowe Murengezi wacu ntabwo ari bo. Ahubwo basengaga amajini, kandi abenshi muri bo banayemera.”]]></translation>
<footnotes></footnotes>
</aya>
<aya number="42">
<translation><![CDATA[Bityo, kuri uyu munsi bamwe muri mwe nta cyo bamarira abandi, ndetse nta n’icyo babatwara. Tuzanabwira ababangikanyamana tuti “Nimwumve ibihano by’umuriro mwajyaga muhakana.”]]></translation>
<footnotes></footnotes>
</aya>
<aya number="43">
<translation><![CDATA[N’iyo basomewe amagambo yacu asobanutse, baravuga bati “Uyu (Muhamadi) nta kindi ashaka usibye kubabuza (kugaragira) ibyo ababyeyi banyu basengaga. Bakavuga bati “Iyi (Qur’an) ni ikinyoma cyahimbwe.” Ndetse abahakanyi ubwo ukuri kwabageragaho baravuze bati “Iyi (Qur’an) ni uburozi bugaragara.”]]></translation>
<footnotes></footnotes>
</aya>
<aya number="44">
<translation><![CDATA[Kandi nta bitabo twabahaye ngo babisome (maze ngo babe ari byo bishingikiriza), ndetse nta n’umuburizi twaboherereje mbere yawe (wowe Muhamadi).]]></translation>
<footnotes></footnotes>
</aya>
<aya number="45">
<translation><![CDATA[Na ba bandi babayeho mbere barahakanye, nyamara bo (abahakanyi b’i Maka) nta n’ubwo banagejeje ku cya cumi cy’ibyo twari twarabahaye (ababanjirije), ariko bahinyuye Intumwa zanjye. Mbega uko ibihano byanjye byari bikaze!]]></translation>
<footnotes></footnotes>
</aya>
<aya number="46">
<translation><![CDATA[Vuga (yewe Muhamadi) uti “Mu by’ukuri ndabakangurira ikintu kimwe nkomeje; ko mwarangwa no kumvira Allah, babiri babiri cyangwa umwe umwe, hanyuma mukanatekereza (ku butumwa bw’Intumwa Muhamadi).” Mugenzi wanyu (Muhamadi) ntabwo ari umusazi. Ahubwo ni umuburizi wanyu (ubaburira) ibihano bikaze (bizabashyikira).]]></translation>
<footnotes></footnotes>
</aya>
<aya number="47">
<translation><![CDATA[Vuga (yewe Muhamadi) uti “Nta gihembo mbasabye (ku butumwa nabazaniye), kuko ari ubwanyu. Igihembo cyanjye kiri kwa Allah. Kandi ni Umuhamya wa buri kintu.”]]></translation>
<footnotes></footnotes>
</aya>
<aya number="48">
<translation><![CDATA[Vuga (yewe Muhamadi) uti “Mu by’ukuri Nyagasani wanjye yohereza (ubutumwa) bw’ukuri. Ni Umumenyi uhebuje w’ibyihishe.”]]></translation>
<footnotes></footnotes>
</aya>
<aya number="49">
<translation><![CDATA[Vuga (yewe Muhamadi) uti “Ukuri kwaraje (Isilamu), kandi ikinyoma (ubuhakanyi) nta gishya gishobora kuzana cyangwa ngo kigire icyo kigarura.”]]></translation>
<footnotes></footnotes>
</aya>
<aya number="50">
<translation><![CDATA[Vuga (yewe Muhamadi) uti “Ndamutse nyobye, naba nyobye ku bwanjye; ariko ninyoboka, bizaba bitewe n’ibyo Nyagasani wanjye yampishuriye. Mu by’ukuri We ni Uwumva bihebuje, uri hafi (ya byose).”]]></translation>
<footnotes></footnotes>
</aya>
<aya number="51">
<translation><![CDATA[(Wari kubona ibintu bihambaye) iyo uza kubabona bahiye ubwoba, nta buhungiro bafite, bafatwa bakuwe hafi (bajyanwa mu muriro).]]></translation>
<footnotes></footnotes>
</aya>
<aya number="52">
<translation><![CDATA[(Abahakanyi ubwo bazaba babonye ibihano) bazavuga bati “Ubu twemeye (Allah)”; ariko se ni gute bakwakira ukwemera (bakanababarirwa ibyaha byabo) kandi bari kure (y’ubuzima bwo ku isi)?]]></translation>
<footnotes></footnotes>
</aya>
<aya number="53">
<translation><![CDATA[Kandi bari baramuhakanye mbere (ku isi), bakanabifata uko babyumva bari kure (y’ukuri).]]></translation>
<footnotes></footnotes>
</aya>
<aya number="54">
<translation><![CDATA[Kandi bazabuzwa kugera ku byo bifuza (ari byo kwicuza no kwemera) nk’uko byakorewe abari bameze nka bo mbere. Mu by’ukuri bari mu gushidikanya guteye inkeke.]]></translation>
<footnotes></footnotes>
</aya>
</sura>
<sura number="35">
<aya number="1">
<translation><![CDATA[Ishimwe n’ikuzo byuzuye bikwiye Allah, Umuhanzi w’ibirere n’isi, wagize abamalayika Intumwa zifite amababa abiri, atatu cyangwa ane. Yongera ibyo ashaka mu byo arema. Mu by’ukuri Allah ni Ushobora byose.]]></translation>
<footnotes></footnotes>
</aya>
<aya number="2">
<translation><![CDATA[Ibyo Allah aha abantu mu mpuhwe (ze mu byiza n’ibindi) nta wabikumira, ndetse n’ibyo yahagaritse nta wabirekura usibye We. Kandi ni We Munyembaraga zihebuje, Nyirubugenge buhambaye.]]></translation>
<footnotes></footnotes>
</aya>
<aya number="3">
<translation><![CDATA[Yemwe bantu! Nimwibuke inema za Allah yabahundagajeho! Ese hari undi muremyi utari Allah wabaha amafunguro aturutse mu kirere no ku isi? Nta yindi mana ikwiye gusengwa by’ukuri itari We. Ese ni gute muteshwa ukuri?]]></translation>
<footnotes></footnotes>
</aya>
<aya number="4">
<translation><![CDATA[Kandi nibaramuka baguhinyuye, (umenye ko) rwose n’Intumwa zakubanjirije zahinyuwe, ndetse ko kwa Allah ari ho ibintu byose bizasubizwa.]]></translation>
<footnotes></footnotes>
</aya>
<aya number="5">
<translation><![CDATA[Yemwe bantu! Mu by’ukuri isezerano rya Allah ni ukuri. Bityo rero ubuzima bw’isi ntibuzabarangaze, kandi rwose Shitani ntizabashuke (ngo ibakure mu nzira ya) Allah.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri Shitani ni umwanzi wanyu; bityo nimumufate nk’umwanzi. Ahamagarira abambari be kugira ngo babe mu bantu bo mu muriro ugurumana.]]></translation>
<footnotes></footnotes>
</aya>
<aya number="7">
<translation><![CDATA[Ba bandi bahakanye bazahanishwa ibihano bikaze; naho abemeye bakanakora ibikorwa byiza, bazababarirwa ibyaha ndetse banagororerwe ingororano zihebuje (Ijuru).]]></translation>
<footnotes></footnotes>
</aya>
<aya number="8">
<translation><![CDATA[Ese uwakundishijwe ibikorwa bye bibi, maze akabona ko ari ibyiza (ahwanye n’uwo Allah yayoboye akabasha gutandukanya ikibi n’icyiza)? Mu by’ukuri Allah arekera mu buyobe uwo ashaka akanayobora uwo ashaka. Bityo, umutima wawe ntuzababazwe na bo; kuko mu by’ukuri Allah azi neza ibyo bakora.]]></translation>
<footnotes></footnotes>
</aya>
<aya number="9">
<translation><![CDATA[Kandi Allah ni we wohereza imiyaga ikazamura (ikikorera) ibicu, maze tukabyerekeza ku butaka bwapfuye (bigatanga imvura), tukayibuhesha ubuzima nyuma yo gupfa kwabwo. Ni nk’uko izuka rizagenda.]]></translation>
<footnotes></footnotes>
</aya>
<aya number="10">
<translation><![CDATA[Ushaka icyubahiro amenye ko icyubahiro cyose ari icya Allah (maze abe ari ho agishakira). Iwe ni ho amagambo meza yose azamuka ajya, ndetse n’ibikorwa byiza arabizamura. Naho ba bandi bacura imigambi mibisha bazahanishwa ibihano bikaze. Kandi imigambi mibisha yabo izaba imfabusa.]]></translation>
<footnotes></footnotes>
</aya>
<aya number="11">
<translation><![CDATA[Kandi Allah ni We wabaremye abakomoye mu gitaka, hanyuma mu ntanga, hanyuma abagira ibitsina bitandukanye (gabo na gore). Kandi nta gitsina gore gitwita cyangwa ngo kibyare (Allah) atabizi. Ndetse nta n’ubaho igihe kirekire cyangwa igito bitari mu gitabo (cy’igeno). Mu by’ukuri ibyo kuri Allah biroroshye.]]></translation>
<footnotes></footnotes>
</aya>
<aya number="12">
<translation><![CDATA[Kandi inyanja ebyiri ntizishobora kumera kimwe: imwe ifite amazi y’urubogobogo amara inyota, n’indi y’urwunyunyu rukaze. No muri (izo nyanja) zombi mubonamo inyama murya z’umwimerere (amafi), mukanakuramo imitako mwambara. Kandi ubona amato muri zo agenda azibeyura kugira ngo mushakishe ingabire ze, ndetse no kugira ngo mubashe gushimira.]]></translation>
<footnotes></footnotes>
</aya>
<aya number="13">
<translation><![CDATA[(Allah) yinjiza ijoro mu manywa akaninjiza amanywa mu ijoro. Yanoroheje izuba n’ukwezi (ku bw’inyungu z’ibiremwa); buri kimwe kizenguruka (mu mbibi zacyo) ku gihe cyagenwe. Uwo ni Allah, Nyagasani wanyu; ubwami ni ubwe. Naho ibyo musaba bitari we, nta cyo bitunze habe n’agashishwa k’urubuto rw’itende.]]></translation>
<footnotes></footnotes>
</aya>
<aya number="14">
<translation><![CDATA[Niba mubisaba ntibyumva ubusabe bwanyu, biramutse binumvise ntibyabasubiza, ndetse ku munsi w’imperuka bizahakana ibangikanya ryanyu. Kandi nta wakubwira inkuru (z’ukuri) nk’Umumenyi wa byose (Allah).]]></translation>
<footnotes></footnotes>
</aya>
<aya number="15">
<translation><![CDATA[Yemwe bantu! Muri abakene imbere ya Allah. Ariko Allah niwe Uwihagije, Ushimwa cyane.]]></translation>
<footnotes></footnotes>
</aya>
<aya number="16">
<translation><![CDATA[Abishatse yabakuraho maze akazana ibindi biremwa bishya (bimwumvira kubarusha).]]></translation>
<footnotes></footnotes>
</aya>
<aya number="17">
<translation><![CDATA[Kandi ibyo kuri Allah ntibigoye.]]></translation>
<footnotes></footnotes>
</aya>
<aya number="18">
<translation><![CDATA[Nta we uzikorera umutwaro w’undi, kandi nihagira utabaza aremerewe n’ibyaha agira ngo yakirwe uwo mutwaro, nta na kimwe azakirwaho kabone n’iyo yatabaza abo bafitanye isano ya hafi. Mu by’ukuri (yewe Muhamadi), uburira abatinya Nyagasani wabo batamubona ndetse bakanahozaho iswala. N’uwiyejeje (yitandukanya n’ibyaha byose), mu by’ukuri aba yiyejeje ku bwe. Kandi kwa Allah ni ho byose bizasubira.]]></translation>
<footnotes></footnotes>
</aya>
<aya number="19">
<translation><![CDATA[Kandi impumyi (udasobanukiwe amategeko y’idini) ntishobora kumera nk’ubona (uri mu nzira itunganye).]]></translation>
<footnotes></footnotes>
</aya>
<aya number="20">
<translation><![CDATA[Nta n’ubwo umwijima (ubuyobe) ushobora kumera nk’urumuri (ukuyoboka).]]></translation>
<footnotes></footnotes>
</aya>
<aya number="21">
<translation><![CDATA[Ndetse n’ikibunda ntigishobora kumera nk’ubushyuhe.]]></translation>
<footnotes></footnotes>
</aya>
<aya number="22">
<translation><![CDATA[Nta n’ubwo abazima (abemeramana) bamera nk’abapfu (abahakanyi). Mu by’ukuri Allah aha kumva (ukuri) uwo ashaka, ariko (wowe Muhamadi) ntushobora kumvisha abari mu mva.]]></translation>
<footnotes></footnotes>
</aya>
<aya number="23">
<translation><![CDATA[Ahubwo wowe uri umuburizi gusa.]]></translation>
<footnotes></footnotes>
</aya>
<aya number="24">
<translation><![CDATA[Mu by’ukuri twakohereje tuguhaye ukuri (Isilamu); utanga inkuru nziza (ku bemeramana) unaburira (abahakanyi). Kandi nta muryango (Umat) wabayeho utaragezweho n’Umuburizi.]]></translation>
<footnotes></footnotes>
</aya>
<aya number="25">
<translation><![CDATA[Kandi nibaguhinyura (uzamenye ko) rwose n’ababayeho mbere yabo bahinyuye. Intumwa zabo zabazaniye ibitangaza bigaragara, inyandiko (zikubiyemo ubutumwa) ndetse n’ibitabo bitanga urumuri (ariko barabihinyura).]]></translation>
<footnotes></footnotes>
</aya>
<aya number="26">
<translation><![CDATA[Hanyuma mfata ba bandi bahakanye (ndabahana). Mbega uko ibihano byanjye byari bikaze!]]></translation>
<footnotes></footnotes>
</aya>
<aya number="27">
<translation><![CDATA[Ese ntubona ko Allah yamanuye amazi mu kirere, tukayameresha imbuto z’amabara atandukanye? (Twanashyize) mu misozi ibiharabuge by’amabara yera n’atukura, bifite amabara atandukanye, ndetse (n’indi misozi) yirabura cyane.]]></translation>
<footnotes></footnotes>
</aya>
<aya number="28">
<translation><![CDATA[Ni nk’uko (twaremye) abantu, inyamaswa n’amatungo mu mabara atandukanye. Mu by’ukuri abatinyamana (nyabyo) mu bagaragu be ni abamenyi. Rwose Allah ni Umunyacyubahiro bihebuje, Ubabarira ibyaha.]]></translation>
<footnotes></footnotes>
</aya>
<aya number="29">
<translation><![CDATA[Mu by’ukuri ba bandi basoma igitabo cya Allah (Qur’an), bagahozaho iswala, bakanatanga (amaturo) mu ibanga ndetse no ku mugaragaro mu byo twabafunguriye, bizeye ubucuruzi butazahomba.]]></translation>
<footnotes></footnotes>
</aya>
<aya number="30">
<translation><![CDATA[Kugira ngo azabagororere ingororano zabo zuzuye kandi anabongerere mu ngabire ze. Mu by’ukuri ni Ubabarira ibyaha, Ushima bihebuje (ibikorwa by’abagaragu be).]]></translation>
<footnotes></footnotes>
</aya>
<aya number="31">
<translation><![CDATA[Kandi (yewe Muhamadi) ibyo twaguhishuriye mu gitabo (Qur’an) ni ko kuri gushimangira ibyahishuwe mbere yabyo. Mu by’ukuri Allah ni Umumenyi wa byose, Ubona bihebuje abagaragu be.]]></translation>
<footnotes></footnotes>
</aya>
<aya number="32">
<translation><![CDATA[Maze duha umurage w’igitabo abo twatoranyije mu bagaragu bacu. Muri bo hari abihemukiye (bagira ibibi bakora), abandi baba hagati (bakora ibibagomba gusa), naho abandi baza imbere mu gukora ibyiza (binyuranye) ku bushake bwa Allah. Izo ni ingabire zihambaye.]]></translation>
<footnotes></footnotes>
</aya>
<aya number="33">
<translation><![CDATA[Bazinjira mu busitani buhoraho (Ijuru rya Edeni), maze bazambikirwemo ibikomo bya zahabu n’amasaro arabagirana, ndetse n’imyambaro yabo izaba ari ihariri (ikoze mu budodo bw’amagweja).]]></translation>
<footnotes></footnotes>
</aya>
<aya number="34">
<translation><![CDATA[Bazanavuga bati “Ishimwe n’ikuzo byuzuye ni ibya Allah, We watumaze agahinda. Rwose Nyagasani wacu ni Ubabarira ibyaha, Ushima (ibikorwa by’abagaragu be).”]]></translation>
<footnotes></footnotes>
</aya>
<aya number="35">
<translation><![CDATA[We, ku bw’ingabire ze wadutuje mu nzu izahoraho, aho tutazagerwaho n’umuruho ndetse n’umunaniro.]]></translation>
<footnotes></footnotes>
</aya>
<aya number="36">
<translation><![CDATA[Naho ba bandi bahakanye, bazahanishwa umuriro wa Jahanamu. Ntabwo uzabica ngo bapfe ndetse nta n’ubwo bazoroherezwa ibihano byawo. Uko ni ko duhemba buri muhakanyi uhambaye.]]></translation>
<footnotes></footnotes>
</aya>
<aya number="37">
<translation><![CDATA[Bazanawuborogeramo (bagira bati) “Nyagasani wacu! Dukuremo dukore ibikorwa byiza tutajyaga dukora.” (Allah azabasubiza) ati “Ese ntitwabahaye kubaho igihe kirekire kugira ngo utekereza abashe gutekereza? Ndetse n'umuburizi yabagezeho. Ngaho nimwumve (ibihano). Inkozi z’ibibi ntizizagira umutabazi.”]]></translation>
<footnotes></footnotes>
</aya>
<aya number="38">
<translation><![CDATA[Mu by’ukuri Allah ni Umumenyi w’ibitagaragara byo mu birere no mu isi. Rwose ni We Mumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="39">
<translation><![CDATA[Ni We wabagize abasigire ku isi. Bityo uzahakana, ubuhakanyi bwe buzamugiraho ingaruka. Kandi ubuhakanyi nta kindi bwongerera abahakanyi imbere ya Nyagasani wabo usibye ikimwaro (ipfunwe); ndetse nta n’ikindi bubongerera usibye igihombo.]]></translation>
<footnotes></footnotes>
</aya>
<aya number="40">
<translation><![CDATA[Vuga (yewe Muhamadi) uti “Ese ntimubona ibigirwamana byanyu mugaragira bitari Allah? Nimunyereke icyo byaremye ku isi. Ese byaba byaragize uruhare mu iremwa ry’ibirere, ahubwo se twaba twarabahaye igitabo bakaba ari cyo bakomoramo ibimenyetso bigaragara bagenderaho? (Oya!) Ahubwo ibyo ababangikanyamana bamwe basezeranya abandi ni ibinyoma.”]]></translation>
<footnotes></footnotes>
</aya>
<aya number="41">
<translation><![CDATA[Mu by’ukuri Allah ni We ufashe ibirere n’isi kugira ngo bitava mu myanya yabyo. Kandi biramutse biyivuyemo nta wundi wabifata utari We. Rwose (Allah) ni Uworohera (abagaragu be), Ubabarira ibyaha.]]></translation>
<footnotes></footnotes>
</aya>
<aya number="42">
<translation><![CDATA[Banarahiye ku izina rya Allah mu ndahiro zabo zikomeye ko rwose nibaramuka bagezweho n’umuburizi bazayoboka kurusha abandi bose; nyamara ubwo Umuburizi (Muhamadi) yabageragaho, nta kindi byabongereye kitari uguhunga (banga ukuri),]]></translation>
<footnotes></footnotes>
</aya>
<aya number="43">
<translation><![CDATA[Kubera ubwibone bwabo ku isi n’imigambi yabo mibisha. Kandi imigambi mibisha igaruka bene yo. Ese hari ikindi bategereje kitari umugenzo (guhanwa) nk’uko byagendekeye abababanjirije? Kandi ntuzigera ubona icyasimbura umugenzo wa Allah, ndetse ntuzigera ubona icyahindura umugenzo wa Allah.]]></translation>
<footnotes></footnotes>
</aya>
<aya number="44">
<translation><![CDATA[Ese ntibatambagira isi ngo barebe uko iherezo ry’abababanjirije ryagenze kandi bari bakomeye banafite imbaraga kubarusha? Nta cyananira Allah mu birere no ku isi. Mu by’ukuri (Allah) ni Umumenyi uhebuje, Ushobora byose.]]></translation>
<footnotes></footnotes>
</aya>
<aya number="45">
<translation><![CDATA[N’iyo Allah aza kuba ari uhanira abantu ibyo bakoze, nta kiremwa na kimwe kigenda ku isi yari gusigaho; ariko arabarindiriza kugeza igihe cyagenwe. Kandi igihe cyabo nikigera (nta we uzamucika), kuko mu by’ukuri Allah ari Ubona abagaragu be bihebuje.]]></translation>
<footnotes></footnotes>
</aya>
</sura>
<sura number="36">
<aya number="1">
<translation><![CDATA[Yaa-siin.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ndahiye iyi Qur’an yuje ubushishozi.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri wowe (Muhamadi) uri umwe mu ntumwa (za Allah).]]></translation>
<footnotes></footnotes>
</aya>
<aya number="4">
<translation><![CDATA[(Kandi uri) mu nzira igororotse (ari yo ya Isilamu).]]></translation>
<footnotes></footnotes>
</aya>
<aya number="5">
<translation><![CDATA[(Iyi Qur’an) yahishuwe n’Umunyacyubahiro bihebuje, Nyirimbabazi (Allah),]]></translation>
<footnotes></footnotes>
</aya>
<aya number="6">
<translation><![CDATA[Kugira ngo uburire abantu (ibyo) abakurambere babo batigeze baburirwa, bityo bakaba ari indangare.]]></translation>
<footnotes></footnotes>
</aya>
<aya number="7">
<translation><![CDATA[Rwose imvugo (y’ibihano) yasohoreye kuri benshi muri bo, ubwo rero ntibazemera.]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri twashyize iminyururu mu majosi yabo (duhambira amaboko yabo) igeze ku twananwa, ari na yo mpamvu bazaba bararamye.]]></translation>
<footnotes></footnotes>
</aya>
<aya number="9">
<translation><![CDATA[Kandi twashyize urusika imbere yabo n’inyuma yabo, maze turabapfukirana, bituma batabona.]]></translation>
<footnotes></footnotes>
</aya>
<aya number="10">
<translation><![CDATA[Wababurira utababurira, kuri bo byose ni kimwe, ntibazemera.]]></translation>
<footnotes></footnotes>
</aya>
<aya number="11">
<translation><![CDATA[Mu by’ukuri (yewe Muhamadi) uwo ushobora kuburira ni ukurikira urwibutso akanatinya (Allah) Nyirimpuhwe atamubona. Muhe inkuru nziza yo kubabarirwa ibyaha no kuzagororerwa ibihembo byiza (Ijuru).]]></translation>
<footnotes></footnotes>
</aya>
<aya number="12">
<translation><![CDATA[Rwose ni twe tuzura abapfuye, tukanandika ibyo bakoze n’ibyo basize (ibyiza n’ibibi), kandi buri kintu twakibaruye mu gitabo gisobanutse.]]></translation>
<footnotes></footnotes>
</aya>
<aya number="13">
<translation><![CDATA[Unabahe urugero rw’abantu bo mu mudugudu (wa Antakiya)[1] ubwo Intumwa zabageragaho.]]></translation>
<footnotes><![CDATA[[1] Antakiya kuri ubu ni mu gihugu cya Turukiya.]]></footnotes>
</aya>
<aya number="14">
<translation><![CDATA[Ubwo twabohererezaga Intumwa ebyiri bakazihinyura; maze tukazishyigikiza iya gatatu, nuko zikavuga ziti “Mu by’ukuri twoherejwe kuri mwe.”]]></translation>
<footnotes></footnotes>
</aya>
<aya number="15">
<translation><![CDATA[(Abatuye uwo mudugudu) baravuga bati “Mwe nta cyo muri cyo usibye kuba muri abantu nkatwe, ndetse nta na kimwe Nyirimpuhwe yahishuye. Ahubwo mwe muri abanyabinyoma.”]]></translation>
<footnotes></footnotes>
</aya>
<aya number="16">
<translation><![CDATA[(Intumwa) ziravuga ziti “Nyagasani wacu azi ko rwose twaboherejweho.”]]></translation>
<footnotes></footnotes>
</aya>
<aya number="17">
<translation><![CDATA[Kandi nta kindi dushinzwe kitari ugusohoza ubutumwa busobanutse.]]></translation>
<footnotes></footnotes>
</aya>
<aya number="18">
<translation><![CDATA[(Abatuye uwo mudugudu) baravuga bati “Mu by’ukuri mwaradushingiriye (tubura imvura); nimutarekera aho, rwose turabatera amabuye, kandi ibihano bibabaza biduturutseho bizabageraho.”]]></translation>
<footnotes></footnotes>
</aya>
<aya number="19">
<translation><![CDATA[(Intumwa) ziravuga ziti “Ni mwe mwishingiriye! Ese iyo mwibukijwe (muvuga ko ari ukubashingirira)? Ahubwo muri abantu barengera (mu gukora ibyaha).”]]></translation>
<footnotes></footnotes>
</aya>
<aya number="20">
<translation><![CDATA[Nuko haza umugabo (Habibu Najar)[1] yihuta aturutse (kure) mu nkengero z’umujyi, aravuga ati “Bantu banjye! Nimukurikire Intumwa”;]]></translation>
<footnotes><![CDATA[[1] Habib Najar yari umwe mu bantu bakoraga ibikorwa byiza, akaba yarabuzaga abantu bo ku gihe cye kwica Intumwa z’Imana ahubwo akabashishikariza kuziyoboka.]]></footnotes>
</aya>
<aya number="21">
<translation><![CDATA[“Nimukurikire abatabasaba ibihembo, kandi banayobotse.”]]></translation>
<footnotes></footnotes>
</aya>
<aya number="22">
<translation><![CDATA[“Kuki ntagaragira uwandemye kandi iwe ari na ho (namwe) muzasubizwa?”]]></translation>
<footnotes></footnotes>
</aya>
<aya number="23">
<translation><![CDATA[“Ese nakwihitiramo izindi mana ndetse We (Allah)? Nyirimpuhwe aramutse ashaka ko ikibi kimbaho, nta cyo ubuvugizi bwazo bwamarira ndetse nta n’ubwo zandokora.”]]></translation>
<footnotes></footnotes>
</aya>
<aya number="24">
<translation><![CDATA[“Mu by’ukuri ubwo naba ndi mu buyobe bugaragara.”]]></translation>
<footnotes></footnotes>
</aya>
<aya number="25">
<translation><![CDATA[“Mu by’ukuri nemeye Nyagasani wanyu, bityo nimunyumve!”]]></translation>
<footnotes></footnotes>
</aya>
<aya number="26">
<translation><![CDATA[(Nuko baramwica, maze abamalayika) baramubwira bati “Injira mu Ijuru.” Aravuga ati “Iyaba abantu banjye bamenyaga,]]></translation>
<footnotes></footnotes>
</aya>
<aya number="27">
<translation><![CDATA[Uburyo Nyagasani wanjye yangiriye ibambe, ndetse akananshyira mu bubahitse!”]]></translation>
<footnotes></footnotes>
</aya>
<aya number="28">
<translation><![CDATA[Kandi nyuma ye ntitwigeze twoherereza abantu be ingabo ziturutse mu kirere (zo kubarimbura), ndetse nta n’ubwo byari ngombwa ko tuzohereza.]]></translation>
<footnotes></footnotes>
</aya>
<aya number="29">
<translation><![CDATA[Ukurimburwa kwabo kwabaye (gukubitwa n’) urusaku rumwe gusa; nuko barazima (barapfa).]]></translation>
<footnotes></footnotes>
</aya>
<aya number="30">
<translation><![CDATA[Mbega akababaro ku bagaragu! Nta ntumwa yabageragaho ngo babure kuyinnyega.]]></translation>
<footnotes></footnotes>
</aya>
<aya number="31">
<translation><![CDATA[Ese ntibabona ibisekuru tworetse mbere yabo uko bingana? (Ntibabona) ko mu by’ukuri batagaruka (ngo bongere kubana na bo?)]]></translation>
<footnotes></footnotes>
</aya>
<aya number="32">
<translation><![CDATA[Kandi rwose, bose bazazanwa imbere yacu.]]></translation>
<footnotes></footnotes>
</aya>
<aya number="33">
<translation><![CDATA[Kandi ikimenyetso kuri bo ni ubutaka bwapfuye (bwakakaye) dusubiza ubuzima, maze tukabukuramo imyaka bafungura.]]></translation>
<footnotes></footnotes>
</aya>
<aya number="34">
<translation><![CDATA[Ndetse twanabushyizeho ubusitani bw’imitende n’imizabibu, tunavuburamo amasoko.]]></translation>
<footnotes></footnotes>
</aya>
<aya number="35">
<translation><![CDATA[Kugira ngo bafungure ku mbuto zayo ndetse n’ibyakozwe n’amaboko yabo. Ese ntibashobora gushimira?]]></translation>
<footnotes></footnotes>
</aya>
<aya number="36">
<translation><![CDATA[Ubutagatifu ni ubw’uwaremye ibitsina byombi (ikigabo n’ikigore); byaba mu bimera mu butaka byose, muri bo ubwabo (abantu) ndetse no mu byo batazi.]]></translation>
<footnotes></footnotes>
</aya>
<aya number="37">
<translation><![CDATA[Kandi n’ikimenyetso kuri bo ni ijoro; turikuraho (umucyo w’) amanywa maze bakaba mu mwijima.]]></translation>
<footnotes></footnotes>
</aya>
<aya number="38">
<translation><![CDATA[Kandi izuba rigana mu mwanya ryashyiriweho (ni ikimenyetso kuri bo). Uko ni ukugena k’Umunyacyubahiro bihebuje, Umumenyi uhebuje.]]></translation>
<footnotes></footnotes>
</aya>
<aya number="39">
<translation><![CDATA[Ndetse n’ukwezi (ni ikimenyetso kuri bo). Twagushyiriyeho ibyiciro kunyuramo, kugeza ubwo kongeye kuba nk’ishami ry’umutende rishaje.]]></translation>
<footnotes></footnotes>
</aya>
<aya number="40">
<translation><![CDATA[Izuba ntirishobora guhurirana n’ukwezi cyangwa ngo ijoro rize mu mwanya w’amanywa. Kandi byose byogoga mu myanya yabyo.]]></translation>
<footnotes></footnotes>
</aya>
<aya number="41">
<translation><![CDATA[N’ikindi kimenyetso kuri bo ni uko twatwaye urubyaro rwabo mu bwato (bwa Nuhu) bwikoreye (n’ibindi).]]></translation>
<footnotes></footnotes>
</aya>
<aya number="42">
<translation><![CDATA[Twanabaremeye ibindi bisa na bwo bagenderaho.]]></translation>
<footnotes></footnotes>
</aya>
<aya number="43">
<translation><![CDATA[Kandi iyo tubishatse turabarohamisha, maze ntibabone ubatabara cyangwa ngo barokorwe,]]></translation>
<footnotes></footnotes>
</aya>
<aya number="44">
<translation><![CDATA[Uretse ku bw’impuhwe ziduturutseho, n’ibyishimo by’igihe gito.]]></translation>
<footnotes></footnotes>
</aya>
<aya number="45">
<translation><![CDATA[N’iyo babwiwe bati “Nimutinye ibiri imbere yanyu (ibihano byo ku isi) n’ibiri inyuma yanyu (ibihano byo ku mperuka), kugira ngo mugirirwe impuhwe (ntibumva).”]]></translation>
<footnotes></footnotes>
</aya>
<aya number="46">
<translation><![CDATA[Kandi nta kimenyetso na kimwe mu bimenyetso bya Nyagasani wabo cyabageragaho ngo babure kugitera umugongo.]]></translation>
<footnotes></footnotes>
</aya>
<aya number="47">
<translation><![CDATA[N’iyo babwiwe bati “Nimutange mu byo Allah yabahaye, abahakanyi babwira abemeramana bati “Ese muragira ngo dufungurire uwo Allah yari gufungurira iyo aza kubishaka? Mwe nta handi muri hatari mu buyobe bugaragara.”]]></translation>
<footnotes></footnotes>
</aya>
<aya number="48">
<translation><![CDATA[Baranavuga bati “Ese iryo sezerano (izuka) rizaba ryari, niba koko muri abanyakuri?”]]></translation>
<footnotes></footnotes>
</aya>
<aya number="49">
<translation><![CDATA[Nta kindi bategereje usibye urusaku rumwe (rw’impanda ya mbere) ruzabakubita bahugiye mu mpaka.]]></translation>
<footnotes></footnotes>
</aya>
<aya number="50">
<translation><![CDATA[Nuko ntibashobore kugira umurage basiga habe no gusubira mu miryango yabo.]]></translation>
<footnotes></footnotes>
</aya>
<aya number="51">
<translation><![CDATA[Nuko impanda ivuzwe (bwa kabiri), maze bahite basohoka mu mva (zabo) bagana kwa Nyagasani wabo bihuta.]]></translation>
<footnotes></footnotes>
</aya>
<aya number="52">
<translation><![CDATA[Bavuga bati “Mbega ishyano tubonye! Ni nde utuzuye akadukura mu buryamo bwacu?” (Bazabwirwa bati) “Ibi ni byo Nyirimpuhwe yasezeranyije, kandi Intumwa zavuze ukuri.”]]></translation>
<footnotes></footnotes>
</aya>
<aya number="53">
<translation><![CDATA[(Izurwa ryabo) rizaterwa n’urusaku rumwe (rw’impanda), nuko ubwo bahite bazanwa imbere yacu.]]></translation>
<footnotes></footnotes>
</aya>
<aya number="54">
<translation><![CDATA[(Babwirwe bati) “Uyu munsi nta muntu n’umwe uri bugire icyo ahuguzwa, kandi nta kindi muri buhemberwe usibye ibyo mwakoraga.”]]></translation>
<footnotes></footnotes>
</aya>
<aya number="55">
<translation><![CDATA[Mu by’ukuri abantu bo mu ijuru kuri uwo munsi bazaba bahugijwe n’umunezero.]]></translation>
<footnotes></footnotes>
</aya>
<aya number="56">
<translation><![CDATA[Bo n’abagore babo bazaba bari mu gicucu, bicaye begamye mu bitanda by’imisego myiza.]]></translation>
<footnotes></footnotes>
</aya>
<aya number="57">
<translation><![CDATA[Bazarihabwamo imbuto (z’ubwoko bwose) ndetse banabonemo ibyo bashaka byose.]]></translation>
<footnotes></footnotes>
</aya>
<aya number="58">
<translation><![CDATA[(Bazabwirwa bati) “Salamu (mugire amahoro)!” Izaba ari imvugo iturutse kwa Nyagasani, Nyirimbabazi.]]></translation>
<footnotes></footnotes>
</aya>
<aya number="59">
<translation><![CDATA[Inkozi z’ibibi (zizabwirwa ziti) “Uyu munsi nimwigireyo mwa nkozi z’ibibi mwe (nimwitandukanye n’abemeramana).”]]></translation>
<footnotes></footnotes>
</aya>
<aya number="60">
<translation><![CDATA[Ese yemwe bene Adamu! Sinabategetse ko mutagomba kugaragira Shitani kuko mu by’ukuri ari umwanzi wanyu ugaragara?]]></translation>
<footnotes></footnotes>
</aya>
<aya number="61">
<translation><![CDATA[Kandi ko mugomba kugaragira Njye (njyenyine). Iyo ni yo nzira igororotse.]]></translation>
<footnotes></footnotes>
</aya>
<aya number="62">
<translation><![CDATA[Rwose (Shitani) yayobeje abenshi muri mwe. Ese nta bwenge mwagiraga?]]></translation>
<footnotes></footnotes>
</aya>
<aya number="63">
<translation><![CDATA[Uyu ni wo muriro wa Jahanamu mwajyaga musezeranywa!]]></translation>
<footnotes></footnotes>
</aya>
<aya number="64">
<translation><![CDATA[Nimuwinjiremo uyu munsi kubera guhakana kwanyu.]]></translation>
<footnotes></footnotes>
</aya>
<aya number="65">
<translation><![CDATA[Uyu munsi turafunga iminwa yabo maze amaboko yabo atubwire, ndetse n’amaguru yabo ahamye ibyo bakoraga.]]></translation>
<footnotes></footnotes>
</aya>
<aya number="66">
<translation><![CDATA[Kandi n’iyo tuza kubishaka twari kubambura amaso yabo (tukabagira impumyi burundu) maze bagatanguranwa (kugana) inzira (yacu); ese ubwo bari kuyibona bate?]]></translation>
<footnotes></footnotes>
</aya>
<aya number="67">
<translation><![CDATA[N’iyo dushaka twari kubahindura (ibindi bintu) bakaguma aho bari, ntibashobore kugenda cyangwa ngo bagaruke.]]></translation>
<footnotes></footnotes>
</aya>
<aya number="68">
<translation><![CDATA[Kandi uwo duhaye kuramba, tumusubiza inyuma mu miremekere (agasubira ibwana). Ese nta bwenge bagira?]]></translation>
<footnotes></footnotes>
</aya>
<aya number="69">
<translation><![CDATA[Kandi (Muhamadi) ntitwamwigishije ibisigo ndetse ntibinamukwiye; ahubwo ibyo avuga ni urwibutso bikaba na Qur’an isobanutse.]]></translation>
<footnotes></footnotes>
</aya>
<aya number="70">
<translation><![CDATA[Kugira ngo iburire abafite imitima mizima, kandi imvugo (yo guhanwa) ibe impamo ku bahakanyi.]]></translation>
<footnotes></footnotes>
</aya>
<aya number="71">
<translation><![CDATA[Ese (abahakanyi) ntibabona ko mu byo amaboko yacu yakoze (harimo n’uko) twabaremeye amatungo bakaba bayatunze?]]></translation>
<footnotes></footnotes>
</aya>
<aya number="72">
<translation><![CDATA[Ndetse tukanayabacishiriza bugufi, amwe muri yo bakayagendaho andi bakayarya.]]></translation>
<footnotes></footnotes>
</aya>
<aya number="73">
<translation><![CDATA[Banayakuramo izindi nyungu ndetse n’ibyo kunywa. Ese ntibashimira?]]></translation>
<footnotes></footnotes>
</aya>
<aya number="74">
<translation><![CDATA[Banishyiriyeho izindi mana zitari Allah biringiye ko bazatabarwa (na zo).]]></translation>
<footnotes></footnotes>
</aya>
<aya number="75">
<translation><![CDATA[Ntizizashobora kubatabara, ahubwo zizazanwa ari ingabo zo kubarwanya.]]></translation>
<footnotes></footnotes>
</aya>
<aya number="76">
<translation><![CDATA[(Yewe Muhamadi) ntugaterwe agahinda n’imvugo yabo (amagambo yabo). Mu by’ukuri twe tuzi ibyo bahisha n’ibyo bagaragaza.]]></translation>
<footnotes></footnotes>
</aya>
<aya number="77">
<translation><![CDATA[Ese umuntu (uhakana izuka) ntabona ko twamuremye mu ntanga, maze nyuma akaba umunyempaka ugaragara?]]></translation>
<footnotes></footnotes>
</aya>
<aya number="78">
<translation><![CDATA[Yaduhaye urugero[1] yibagirwa ukuremwa kwe, maze aravuga ati “Ni nde wazura aya magufa kandi yarabaye ubuvungukira?”]]></translation>
<footnotes><![CDATA[[1] Urugero ruvugwa muri uyu murongo; ni umuntu utaremeraga izuka waje ku Ntumwa y’Imana (Muhamadi), maze afata igufa ryashenye akarivungagura nuko akavuga ati “Ese koko Nyagasani wawe ashobora kuzura nyir’iri gufa?”]]></footnotes>
</aya>
<aya number="79">
<translation><![CDATA[Vuga (yewe Muhamadi) uti “Azazurwa n’Uwayaremye bwa mbere, kandi ni We Mumenyi uhebuje wa buri kiremwa.”]]></translation>
<footnotes></footnotes>
</aya>
<aya number="80">
<translation><![CDATA[We wabashyiriyeho umuriro awuvanye mu giti kibisi hanyuma mukawucana.]]></translation>
<footnotes></footnotes>
</aya>
<aya number="81">
<translation><![CDATA[Ese uwaremye ibirere n’isi ntiyashobora kurema abameze nka bo? Ni byo koko! Kandi ni We Muremyi, Umumenyi uhebuje.]]></translation>
<footnotes></footnotes>
</aya>
<aya number="82">
<translation><![CDATA[Mu by’ukuri itegeko rye iyo ashaka ko ikintu kiba, arakibwira ngo “Ba, nuko kikaba!”]]></translation>
<footnotes></footnotes>
</aya>
<aya number="83">
<translation><![CDATA[Bityo ubutagatifu ni ubw’ufite ubwami bwa buri kintu mu kuboko kwe, kandi iwe ni ho muzasubizwa.]]></translation>
<footnotes></footnotes>
</aya>
</sura>
<sura number="37">
<aya number="1">
<translation><![CDATA[Ndahiye (abamalayika bahagaze) ku mirongo itunganye (basenga).]]></translation>
<footnotes></footnotes>
</aya>
<aya number="2">
<translation><![CDATA[N’abajyana ibicu (babyerekeza aho Allah ashaka).]]></translation>
<footnotes></footnotes>
</aya>
<aya number="3">
<translation><![CDATA[N’abasoma (amagambo ya Allah) basingiza (Nyagasani wabo).]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri Imana yanyu ni imwe.]]></translation>
<footnotes></footnotes>
</aya>
<aya number="5">
<translation><![CDATA[Nyagasani w’ibirere n’isi ndetse n’ibiri hagati yabyo, akaba na Nyagasani w’uburasirazuba bwose.[1]]]></translation>
<footnotes><![CDATA[[1] Izuba rirasira mu duce 365, rikanarengera mu duce 365, ari byo bingana n’iminsi igize umwaka. Buri munsi rirasira mu gice gishya kugeza umwaka urangiye, hanyuma rikazagaruka aho ryahereye nyuma y’umwaka.]]></footnotes>
</aya>
<aya number="6">
<translation><![CDATA[Mu by’ukuri ikirere cyegereye isi twagitakishije inyenyeri.]]></translation>
<footnotes></footnotes>
</aya>
<aya number="7">
<translation><![CDATA[Tunakirinda buri shitani ryose ryigometse (dukoresheje ibishashi by’umuriro).]]></translation>
<footnotes></footnotes>
</aya>
<aya number="8">
<translation><![CDATA[Ntashobora (amashitani) kumviriza (ibivugwa n’) abanyacyubahiro bo hejuru (abamalayika), kubera ko aterwa (ibishashi) mu mpande zose.]]></translation>
<footnotes></footnotes>
</aya>
<aya number="9">
<translation><![CDATA[Bigamije kuyirukana. Kandi (no ku munsi w’imperuka) azahanishwa ibihano bihoraho.]]></translation>
<footnotes></footnotes>
</aya>
<aya number="10">
<translation><![CDATA[Usibye iribashije kwiba (ibanga) bwangu nuko rigakurikizwa ibishashi by’umuriro.]]></translation>
<footnotes></footnotes>
</aya>
<aya number="11">
<translation><![CDATA[Ngaho (yewe Muhamadi) babaze (abahakanyi b’i Maka) niba iremwa ryabo ari ryo rikomeye kurusha ibyo twaremye (ibirere n’isi ndetse n’imisozi). Mu by’ukuri twabaremye mu ibumba rimatira.]]></translation>
<footnotes></footnotes>
</aya>
<aya number="12">
<translation><![CDATA[Ahubwo uratangazwa (no kuba bahakana izuka) naho bo banannyega (ubutumwa bwawe).]]></translation>
<footnotes></footnotes>
</aya>
<aya number="13">
<translation><![CDATA[N’iyo bibukijwe (amagambo ya Allah) ntibibuka.]]></translation>
<footnotes></footnotes>
</aya>
<aya number="14">
<translation><![CDATA[N’iyo babonye igitangaza (giturutse kwa Allah) bashishikarizanya kukinnyega.]]></translation>
<footnotes></footnotes>
</aya>
<aya number="15">
<translation><![CDATA[Maze bakavuga bati “Iki si ikindi usibye ko ari uburozi bugaragara.”]]></translation>
<footnotes></footnotes>
</aya>
<aya number="16">
<translation><![CDATA[“Ese nidupfa tugahinduka igitaka ndetse n’amagufa (akabora) tuzazurwa koko?”]]></translation>
<footnotes></footnotes>
</aya>
<aya number="17">
<translation><![CDATA[“N’abakurambere bacu (bazazurwa) se?”]]></translation>
<footnotes></footnotes>
</aya>
<aya number="18">
<translation><![CDATA[Vuga (yewe Muhamadi) uti “Yego! (muzazurwa), kandi muzaba musuzuguritse.”]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri impanda izavuzwa rimwe, maze (bazurwe) babone (ibyo basezeranyijwe).]]></translation>
<footnotes></footnotes>
</aya>
<aya number="20">
<translation><![CDATA[Nuko bavuge bati “Mbega ishyano tubonye! Uyu ni umunsi w’ibihembo.”]]></translation>
<footnotes></footnotes>
</aya>
<aya number="21">
<translation><![CDATA[Uyu ni wo munsi w’urubanza mwajyaga muhinyura.]]></translation>
<footnotes></footnotes>
</aya>
<aya number="22">
<translation><![CDATA[(Abamalayika bazababwira) bati “Mukoranye inkozi z’ibibi n’abambari bazo ndetse n’ibyo basengaga,]]></translation>
<footnotes></footnotes>
</aya>
<aya number="23">
<translation><![CDATA[“Bitari Allah, maze muberekeze mu nzira igana umuriro ugurumana”,]]></translation>
<footnotes></footnotes>
</aya>
<aya number="24">
<translation><![CDATA[“Munabahagarike kuko mu by’ukuri bagomba (kubanza) kubazwa.”]]></translation>
<footnotes></footnotes>
</aya>
<aya number="25">
<translation><![CDATA[(Bazabazwa bati) “Byagenze bite ko mudatabarana (nk’uko mwabigenzaga ku isi)?”]]></translation>
<footnotes></footnotes>
</aya>
<aya number="26">
<translation><![CDATA[Ahubwo kuri uwo munsi bazaba baciye bugufi (basuzuguritse).]]></translation>
<footnotes></footnotes>
</aya>
<aya number="27">
<translation><![CDATA[Nuko bamwe bahindukire berekere ku bandi babazanya]]></translation>
<footnotes></footnotes>
</aya>
<aya number="28">
<translation><![CDATA[Bavuga bati “Mu by’ukuri ni mwe mwatugeragaho mwitwaje idini kandi mugamije kutuyobya.”]]></translation>
<footnotes></footnotes>
</aya>
<aya number="29">
<translation><![CDATA[Abandi babasubize bati “Ahubwo ntabwo mwari abemeramana”,]]></translation>
<footnotes></footnotes>
</aya>
<aya number="30">
<translation><![CDATA[“Kandi nta bubasha twari tubafiteho; ahubwo mwari abantu barengera (imbibi za Allah).”]]></translation>
<footnotes></footnotes>
</aya>
<aya number="31">
<translation><![CDATA[“None imvugo ya Nyagasani wacu idusohoreyeho ko tugomba kumva ububabare bw’ibihano.”]]></translation>
<footnotes></footnotes>
</aya>
<aya number="32">
<translation><![CDATA[“Twarabayobeje kuko mu by’ukuri natwe twari twarayobye.”]]></translation>
<footnotes></footnotes>
</aya>
<aya number="33">
<translation><![CDATA[Kuri uwo munsi bose bazaba bafatanyije ibihano.]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri uko ni ko tugenza inkozi z’ibibi,]]></translation>
<footnotes></footnotes>
</aya>
<aya number="35">
<translation><![CDATA[Kuko iyo babwirwaga ko nta yindi mana ikwiye gusengwa by’ukuri uretse Allah, baribonaga.]]></translation>
<footnotes></footnotes>
</aya>
<aya number="36">
<translation><![CDATA[Bakanavuga bati “Ese koko tureke imana zacu kubera umusizi w’umusazi?”]]></translation>
<footnotes></footnotes>
</aya>
<aya number="37">
<translation><![CDATA[Ahubwo (Intumwa Muhamadi) yazanye ukuri inahamya iby’Intumwa zayibanjirije.]]></translation>
<footnotes></footnotes>
</aya>
<aya number="38">
<translation><![CDATA[Mu by’ukuri mwe (ababangikanyamana) mugiye kumva ibihano bibabaza.]]></translation>
<footnotes></footnotes>
</aya>
<aya number="39">
<translation><![CDATA[Kandi nta kindi muri buhemberwe kitari ibyo mwakoze.]]></translation>
<footnotes></footnotes>
</aya>
<aya number="40">
<translation><![CDATA[Uretse abagaragu ba Allah b’imbonera.]]></translation>
<footnotes></footnotes>
</aya>
<aya number="41">
<translation><![CDATA[Abo bazahabwa amafunguro azwi (mu ijuru):]]></translation>
<footnotes></footnotes>
</aya>
<aya number="42">
<translation><![CDATA[Imbuto; kandi bazaba bubashywe,]]></translation>
<footnotes></footnotes>
</aya>
<aya number="43">
<translation><![CDATA[Mu busitani bwuje inema (Ijuru).]]></translation>
<footnotes></footnotes>
</aya>
<aya number="44">
<translation><![CDATA[Bari ku bitanda berekeranye,]]></translation>
<footnotes></footnotes>
</aya>
<aya number="45">
<translation><![CDATA[Bazengurutswamo ibirahuri by’inzoga (zidasindisha) zavomwe mu migezi itemba,]]></translation>
<footnotes></footnotes>
</aya>
<aya number="46">
<translation><![CDATA[Zererana, ziryoheye abazinywa.]]></translation>
<footnotes></footnotes>
</aya>
<aya number="47">
<translation><![CDATA[Nta ngaruka zizabagiraho ndetse nta n’ubwo zizatuma bata ubwenge]]></translation>
<footnotes></footnotes>
</aya>
<aya number="48">
<translation><![CDATA[Kandi bazaba bafite (abagore) barinda indoro zabo, b’amaso meza manini]]></translation>
<footnotes></footnotes>
</aya>
<aya number="49">
<translation><![CDATA[Bameze nk’amagi yarinzwe neza.]]></translation>
<footnotes></footnotes>
</aya>
<aya number="50">
<translation><![CDATA[Maze bamwe bahindukire barebe abandi babazanye.]]></translation>
<footnotes></footnotes>
</aya>
<aya number="51">
<translation><![CDATA[Umwe muri bo azavuga ati “Mu by’ukuri nari mfite inshuti magara (ku isi)”,]]></translation>
<footnotes></footnotes>
</aya>
<aya number="52">
<translation><![CDATA[Yajyaga ivuga iti “Ese wowe koko uri mu bemera (izuka)”?]]></translation>
<footnotes></footnotes>
</aya>
<aya number="53">
<translation><![CDATA[“Ese nidupfa tugahinduka igitaka n’amagufa (akabora), tuzabazwa ibyo twakoze koko?”]]></translation>
<footnotes></footnotes>
</aya>
<aya number="54">
<translation><![CDATA[Avuge ati “Ese mushobora kureba (mu muriro)?”]]></translation>
<footnotes></footnotes>
</aya>
<aya number="55">
<translation><![CDATA[Nuko arebe amubone hagati mu muriro ugurumana.]]></translation>
<footnotes></footnotes>
</aya>
<aya number="56">
<translation><![CDATA[Avuge ati “Ndahiye ku izina rya Allah! Wari hafi yo kunyoreka.”]]></translation>
<footnotes></footnotes>
</aya>
<aya number="57">
<translation><![CDATA[“Iyo bitaza kuba ku bw’inema ya Nyagasani wanjye, nanjye nari kuba mu bazanywe (mu muriro nka we).”]]></translation>
<footnotes></footnotes>
</aya>
<aya number="58">
<translation><![CDATA[(Abazaba bari mu ijuru bazavuga bati) “Ese ntabwo tuzongera gupfa?”]]></translation>
<footnotes></footnotes>
</aya>
<aya number="59">
<translation><![CDATA[“Usibye gusa urupfu rwacu rwa mbere, ndetse nta n’ubwo tuzahanwa (nyuma y’uko twinjiye mu ijuru)?”]]></translation>
<footnotes></footnotes>
</aya>
<aya number="60">
<translation><![CDATA[“Mu by’ukuri iyi ni intsinzi ihambaye.”]]></translation>
<footnotes></footnotes>
</aya>
<aya number="61">
<translation><![CDATA[Ku rugero nk’uru, ngaho abakora (ibyiza) nibakore.]]></translation>
<footnotes></footnotes>
</aya>
<aya number="62">
<translation><![CDATA[Ese kwakirwa gutyo si ko kwiza, cyangwa (kwakirizwa) igiti cya Zaqum (kigira imbuto zirura cyane, ni byo byiza)?]]></translation>
<footnotes></footnotes>
</aya>
<aya number="63">
<translation><![CDATA[Mu by’ukuri (icyo giti) twakigize ikigeragezo ku bahakanyi.]]></translation>
<footnotes></footnotes>
</aya>
<aya number="64">
<translation><![CDATA[Ni igiti gishibuka mu ndiba y’umuriro ugurumana.]]></translation>
<footnotes></footnotes>
</aya>
<aya number="65">
<translation><![CDATA[Imbuto zacyo zimeze nk’imitwe y’amashitani.]]></translation>
<footnotes></footnotes>
</aya>
<aya number="66">
<translation><![CDATA[Mu by’ukuri bazazirya bazuzuze inda.]]></translation>
<footnotes></footnotes>
</aya>
<aya number="67">
<translation><![CDATA[Maze barenzeho amazi avangiye yatuye.]]></translation>
<footnotes></footnotes>
</aya>
<aya number="68">
<translation><![CDATA[Hanyuma ukugaruka kwabo kuzabe kwerekera mu muriro ugurumana.]]></translation>
<footnotes></footnotes>
</aya>
<aya number="69">
<translation><![CDATA[Mu by’ukuri basanze abakurambere babo barayobye.]]></translation>
<footnotes></footnotes>
</aya>
<aya number="70">
<translation><![CDATA[Nuko na bo bihutira kugera ikirenge mu cyabo.]]></translation>
<footnotes></footnotes>
</aya>
<aya number="71">
<translation><![CDATA[Kandi rwose abenshi mu babayeho mbere yabo barayobye.]]></translation>
<footnotes></footnotes>
</aya>
<aya number="72">
<translation><![CDATA[Kandi mu by’ukuri twaranaboherereje ababurizi.]]></translation>
<footnotes></footnotes>
</aya>
<aya number="73">
<translation><![CDATA[Ngaho reba uko iherezo ry’ababuriwe ryagenze.]]></translation>
<footnotes></footnotes>
</aya>
<aya number="74">
<translation><![CDATA[Uretse abagaragu ba Allah b’imbonera.]]></translation>
<footnotes></footnotes>
</aya>
<aya number="75">
<translation><![CDATA[Kandi rwose Nuhu yaratwiyambaje kandi ni twe beza bo gusubiza (uwatwiyambaje).]]></translation>
<footnotes></footnotes>
</aya>
<aya number="76">
<translation><![CDATA[Nuko tumurokorana n’abantu be mu makuba ahambaye.]]></translation>
<footnotes></footnotes>
</aya>
<aya number="77">
<translation><![CDATA[Maze dusigaza abamukomokaho.]]></translation>
<footnotes></footnotes>
</aya>
<aya number="78">
<translation><![CDATA[Tunamuha kuzasigara avugwa neza mu bazabaho nyuma ye.]]></translation>
<footnotes></footnotes>
</aya>
<aya number="79">
<translation><![CDATA[Amahoro nabe kuri Nuhu mu biremwa byose.]]></translation>
<footnotes></footnotes>
</aya>
<aya number="80">
<translation><![CDATA[Mu by’ukuri uko ni ko tugororera abakoze neza.]]></translation>
<footnotes></footnotes>
</aya>
<aya number="81">
<translation><![CDATA[Mu by’ukuri yari umwe mu bagaragu bacu b’abemeramana (twarokoye).]]></translation>
<footnotes></footnotes>
</aya>
<aya number="82">
<translation><![CDATA[Hanyuma turohamisha abandi (bahakanye).]]></translation>
<footnotes></footnotes>
</aya>
<aya number="83">
<translation><![CDATA[Mu by’ukuri no mu bamukurikije harimo Ibrahimu.]]></translation>
<footnotes></footnotes>
</aya>
<aya number="84">
<translation><![CDATA[Ubwo yaganaga Nyagasani we n’umutima ukeye.]]></translation>
<footnotes></footnotes>
</aya>
<aya number="85">
<translation><![CDATA[Ubwo yabwiraga se n’abantu be ati “Ibi mugaragira ni ibiki?”]]></translation>
<footnotes></footnotes>
</aya>
<aya number="86">
<translation><![CDATA[“Ese ibigirwamana mwihimbiye muretse Allah ni byo mushaka?”]]></translation>
<footnotes></footnotes>
</aya>
<aya number="87">
<translation><![CDATA[“Ese mutekereza iki kuri Nyagasani w’ibiremwa byose?”]]></translation>
<footnotes></footnotes>
</aya>
<aya number="88">
<translation><![CDATA[Nuko (Ibrahimu) yitegereza inyenyeri.]]></translation>
<footnotes></footnotes>
</aya>
<aya number="89">
<translation><![CDATA[Maze aravuga ati “Mu by’ukuri njye ndarwaye”.[1]]]></translation>
<footnotes><![CDATA[[1] Ibyo yabikoze ari amayeri yo kugira ngo asigare aho basengeraga ibigirwamana byabo kugira ngo abijanjagure, ndetse no kugira ngo atajyana na bo mu mihango yabo ya gipagani]]></footnotes>
</aya>
<aya number="90">
<translation><![CDATA[Nuko barahindukira barigendera.]]></translation>
<footnotes></footnotes>
</aya>
<aya number="91">
<translation><![CDATA[Maze yinyabya (mu ibanga) ku bigirwamana byabo, nuko aravuga ati “Ese ntimurya (aya mafunguro mwateguriwe)?”]]></translation>
<footnotes></footnotes>
</aya>
<aya number="92">
<translation><![CDATA[“Bite byanyu ko mutavuga?”]]></translation>
<footnotes></footnotes>
</aya>
<aya number="93">
<translation><![CDATA[Maze arabyadukira (mu ibanga) abijanjaguza ukuboko kwe kw’iburyo.]]></translation>
<footnotes></footnotes>
</aya>
<aya number="94">
<translation><![CDATA[Nuko (ba babangikanyamana) bagaruka bamugana bihuta.]]></translation>
<footnotes></footnotes>
</aya>
<aya number="95">
<translation><![CDATA[Arababwira ati “Ese mugaragira ibyo mwihangiye”,]]></translation>
<footnotes></footnotes>
</aya>
<aya number="96">
<translation><![CDATA[“Kandi Allah yarabaremye, mwe n’ibyo mukora?”]]></translation>
<footnotes></footnotes>
</aya>
<aya number="97">
<translation><![CDATA[Baravuga bati “Nimumwubakire itanura maze mumujugunye mu muriro ugurumana.”]]></translation>
<footnotes></footnotes>
</aya>
<aya number="98">
<translation><![CDATA[Bamucuriye umugambi mubisha, nuko turabasuzuguza.]]></translation>
<footnotes></footnotes>
</aya>
<aya number="99">
<translation><![CDATA[Nuko (amaze kurokoka umuriro) aravuga ati “Mu by’ukuri ngannye kwa Nyagasani wanjye, azanyobora.”]]></translation>
<footnotes></footnotes>
</aya>
<aya number="100">
<translation><![CDATA[“Nyagasani wanjye! Mpa (umwana) uzaba umwe mu ntungane.”]]></translation>
<footnotes></footnotes>
</aya>
<aya number="101">
<translation><![CDATA[Nuko tumuha inkuru nziza yo kuzabyara umuhungu witonda (ari we Isimayili).]]></translation>
<footnotes></footnotes>
</aya>
<aya number="102">
<translation><![CDATA[Maze (umuhungu we) amaze kugera mu kigero cyo kugendana na we, (ise) aravuga ati “Mwana wanjye! Mu by’ukuri narose nkubaga (ngutangaho igitambo kwa Allah), mbwira uko ubibona. Aravuga ati “Dawe! Kora icyo wategetswe, Allah nabishaka uzansanga mu bihangana.”]]></translation>
<footnotes></footnotes>
</aya>
<aya number="103">
<translation><![CDATA[Nuko bombi bamaze kumvira (itegeko rya Allah), (Ibrahimu) amuryamisha hasi yubitse umutwe (kugira ngo amubage).]]></translation>
<footnotes></footnotes>
</aya>
<aya number="104">
<translation><![CDATA[Maze turamuhamagara tuti “Yewe Ibrahimu!]]></translation>
<footnotes></footnotes>
</aya>
<aya number="105">
<translation><![CDATA[Rwose wakabije inzozi. Mu by’ukuri uko ni ko duhemba abakora neza.”]]></translation>
<footnotes></footnotes>
</aya>
<aya number="106">
<translation><![CDATA[Mu by’ukuri iki ni cyo kigeragezo kigaragara.]]></translation>
<footnotes></footnotes>
</aya>
<aya number="107">
<translation><![CDATA[Nuko tumucunguza igitambo gihambaye (intama).]]></translation>
<footnotes></footnotes>
</aya>
<aya number="108">
<translation><![CDATA[Tunamuha kuzasigara avugwa neza mubazabaho nyuma ye.]]></translation>
<footnotes></footnotes>
</aya>
<aya number="109">
<translation><![CDATA[Amahoro nabe kuri Ibrahimu.]]></translation>
<footnotes></footnotes>
</aya>
<aya number="110">
<translation><![CDATA[Uko ni ko tugororera abakoze neza.]]></translation>
<footnotes></footnotes>
</aya>
<aya number="111">
<translation><![CDATA[Mu by’ukuri (Ibrahimu) yari umwe mu bagaragu bacu b’abemeramana.]]></translation>
<footnotes></footnotes>
</aya>
<aya number="112">
<translation><![CDATA[Kandi twamuhaye inkuru nziza (yo kuzabyara) Isihaka, akaba umuhanuzi (ndetse akaba n’umwe) mu ntungane.]]></translation>
<footnotes></footnotes>
</aya>
<aya number="113">
<translation><![CDATA[Nuko we na Isihaka tubaha imigisha. No mu rubyaro rwabo harimo abakora ibyiza ndetse n’abihemukira ku buryo bugaragara.]]></translation>
<footnotes></footnotes>
</aya>
<aya number="114">
<translation><![CDATA[Kandi rwose Musa na Haruna twabahaye ingabire (y’ubutumwa).]]></translation>
<footnotes></footnotes>
</aya>
<aya number="115">
<translation><![CDATA[Maze bombi n’abantu babo tubakiza amakuba ahambaye (yo kurohama).]]></translation>
<footnotes></footnotes>
</aya>
<aya number="116">
<translation><![CDATA[Turanabatabara nuko baba ari bo batsinda.]]></translation>
<footnotes></footnotes>
</aya>
<aya number="117">
<translation><![CDATA[Nuko tubaha igitabo (Tawurati) gisobanutse,]]></translation>
<footnotes></footnotes>
</aya>
<aya number="118">
<translation><![CDATA[Tunabayobora inzira igororotse.]]></translation>
<footnotes></footnotes>
</aya>
<aya number="119">
<translation><![CDATA[Kandi twanabahaye kuzasigara bavugwa neza mu bazabaho nyuma yabo.]]></translation>
<footnotes></footnotes>
</aya>
<aya number="120">
<translation><![CDATA[Amahoro nabe kuri Musa na Haruna.]]></translation>
<footnotes></footnotes>
</aya>
<aya number="121">
<translation><![CDATA[Mu by’ukuri uko ni ko tugororera abakoze neza.]]></translation>
<footnotes></footnotes>
</aya>
<aya number="122">
<translation><![CDATA[Rwose bombi bari mu bagaragu bacu b’abemeramana.]]></translation>
<footnotes></footnotes>
</aya>
<aya number="123">
<translation><![CDATA[Kandi mu by’ukuri Iliyasi yari umwe mu ntumwa.]]></translation>
<footnotes></footnotes>
</aya>
<aya number="124">
<translation><![CDATA[Ubwo yabwiraga abantu be ati “Ese ntimugandukira Allah?]]></translation>
<footnotes></footnotes>
</aya>
<aya number="125">
<translation><![CDATA[Ese musaba Ba’ala (ikigirwamana) muretse Umuremyi usumba abandi?]]></translation>
<footnotes></footnotes>
</aya>
<aya number="126">
<translation><![CDATA[Allah, Nyagasani wanyu akaba na Nyagasani w’abakurambere banyu?”]]></translation>
<footnotes></footnotes>
</aya>
<aya number="127">
<translation><![CDATA[Nuko (Iliyasi) baramuhinyura. Mu by’ukuri bazazanwa (kugira ngo bahanwe),]]></translation>
<footnotes></footnotes>
</aya>
<aya number="128">
<translation><![CDATA[Uretse abagaragu ba Allah b’imbonera.]]></translation>
<footnotes></footnotes>
</aya>
<aya number="129">
<translation><![CDATA[Twanamuhaye kuzasigara avugwa neza mu bazabaho nyuma ye.]]></translation>
<footnotes></footnotes>
</aya>
<aya number="130">
<translation><![CDATA[Amahoro nabe kuri Iliyasi n’abamukurikiye.]]></translation>
<footnotes></footnotes>
</aya>
<aya number="131">
<translation><![CDATA[Mu by’ukuri uko ni ko tugororera abakoze neza.]]></translation>
<footnotes></footnotes>
</aya>
<aya number="132">
<translation><![CDATA[Mu by’ukuri (Iliyasi) yari mu bagaragu bacu b’abemeramana.]]></translation>
<footnotes></footnotes>
</aya>
<aya number="133">
<translation><![CDATA[Kandi rwose Lutwi yari umwe mu ntumwa.]]></translation>
<footnotes></footnotes>
</aya>
<aya number="134">
<translation><![CDATA[Ubwo twamurokoraga n’ab’iwe bose,]]></translation>
<footnotes></footnotes>
</aya>
<aya number="135">
<translation><![CDATA[Usibye gusa umukecuru (umugore we) wabaye mu basigaye (mu bihano),]]></translation>
<footnotes></footnotes>
</aya>
<aya number="136">
<translation><![CDATA[Hanyuma abandi (bo mu mudugudu wa Sodoma) turabarimbura.]]></translation>
<footnotes></footnotes>
</aya>
<aya number="137">
<translation><![CDATA[Kandi rwose mubanyuraho (ku matongo yabo) mu gitondo,]]></translation>
<footnotes></footnotes>
</aya>
<aya number="138">
<translation><![CDATA[Ndetse na nijoro. Ese ntimutekereza?]]></translation>
<footnotes></footnotes>
</aya>
<aya number="139">
<translation><![CDATA[Kandi mu by’ukuri Yunusu yari umwe mu ntumwa.]]></translation>
<footnotes></footnotes>
</aya>
<aya number="140">
<translation><![CDATA[(Wibuke) ubwo yahungiraga (nta ruhushya rwa Allah) mu bwato bwuzuye (abantu n’ibintu).]]></translation>
<footnotes></footnotes>
</aya>
<aya number="141">
<translation><![CDATA[Maze (akemera) kuba umwe mu batombora (kugira ngo bamenye urohwa mu nyanja), nuko aratsindwa (aba ari we uyirohwamo).]]></translation>
<footnotes></footnotes>
</aya>
<aya number="142">
<translation><![CDATA[Nuko ifi iramumira agayitse (kuko yari yakoze igikorwa cyo gusiga abantu be atabiherewe uburenganzira na Allah).]]></translation>
<footnotes></footnotes>
</aya>
<aya number="143">
<translation><![CDATA[Iyo aza kuba atari mu basingiza Allah,]]></translation>
<footnotes></footnotes>
</aya>
<aya number="144">
<translation><![CDATA[Yari kuguma mu nda yayo kugeza ku munsi (abantu) bazazurirwaho.]]></translation>
<footnotes></footnotes>
</aya>
<aya number="145">
<translation><![CDATA[Nuko tumujugunya ku butaka bw’agasi ameze nk’umurwayi,]]></translation>
<footnotes></footnotes>
</aya>
<aya number="146">
<translation><![CDATA[Maze aho yari ari tuhameza uruyuzi rwera ibihaza (kugira ngo rumugirire akamaro)]]></translation>
<footnotes></footnotes>
</aya>
<aya number="147">
<translation><![CDATA[Nuko tumwohereza ku bantu ibihumbi ijana cyangwa banarenga.]]></translation>
<footnotes></footnotes>
</aya>
<aya number="148">
<translation><![CDATA[Maze baremera, nuko tubaha umunezero w’igihe gito.]]></translation>
<footnotes></footnotes>
</aya>
<aya number="149">
<translation><![CDATA[Ngaho (yewe Muhamadi) babaze uti “Ese Nyagasani wawe afite abakobwa gusa, hanyuma bo bakagira abahungu?]]></translation>
<footnotes></footnotes>
</aya>
<aya number="150">
<translation><![CDATA[Cyangwa twaremye abamalayika b’abakobwa babireba (ikaba ari yo mpamvu bavuga ko abamalayika ari igitsina gore)?]]></translation>
<footnotes></footnotes>
</aya>
<aya number="151">
<translation><![CDATA[Mu by’ukuri no mu binyoma byabo (ababangikanyamana b’i Maka) baravuga (bati):]]></translation>
<footnotes></footnotes>
</aya>
<aya number="152">
<translation><![CDATA[“Allah yarabyaye (bavugaga ko abamalayika ari abakobwa ba Allah)” Nyamara rwose ni abanyabinyoma!]]></translation>
<footnotes></footnotes>
</aya>
<aya number="153">
<translation><![CDATA[None se (ni ukubera iki) yaba yaratonesheje abakobwa akabarutisha abahungu?]]></translation>
<footnotes></footnotes>
</aya>
<aya number="154">
<translation><![CDATA[Ese mwabaye mute? Amahitamo yanyu ashingira kuki?]]></translation>
<footnotes></footnotes>
</aya>
<aya number="155">
<translation><![CDATA[Ese ntimutekereza?]]></translation>
<footnotes></footnotes>
</aya>
<aya number="156">
<translation><![CDATA[Cyangwa mufite ibimenyetso bigaragara?]]></translation>
<footnotes></footnotes>
</aya>
<aya number="157">
<translation><![CDATA[Ngaho nimuzane igitabo cyanyu, niba muri abanyakuri!]]></translation>
<footnotes></footnotes>
</aya>
<aya number="158">
<translation><![CDATA[Kandi banashyize isano hagati Ye (Allah) n’amajini, nyamara amajini yo azi neza ko azazanwa (imbere ya Allah kugira ngo acirwe urubanza).]]></translation>
<footnotes></footnotes>
</aya>
<aya number="159">
<translation><![CDATA[Ubutagatifu ni ubwa Allah, nta ho ahuriye n’ibyo bamwitirira!]]></translation>
<footnotes></footnotes>
</aya>
<aya number="160">
<translation><![CDATA[Uretse abagaragu ba Allah b’imbonera (ni bo batajya bagira ibyo bamwitirira).]]></translation>
<footnotes></footnotes>
</aya>
<aya number="161">
<translation><![CDATA[Bityo, mu by’ukuri mwe (ababangikanyamana) ndetse n’ibyo mugaragira bitari Allah,]]></translation>
<footnotes></footnotes>
</aya>
<aya number="162">
<translation><![CDATA[Nta n’umwe (mu bemeramana) mushobora kuyobya.]]></translation>
<footnotes></footnotes>
</aya>
<aya number="163">
<translation><![CDATA[Uretse abazajya mu muriro ugurumana.]]></translation>
<footnotes></footnotes>
</aya>
<aya number="164">
<translation><![CDATA[Kandi nta n’umwe muri twe (abamalayika) udafite umwanya uzwi (mu ijuru).]]></translation>
<footnotes></footnotes>
</aya>
<aya number="165">
<translation><![CDATA[Mu by’ukuri twe (abamalayika) dutonda imirongo (dusali nk’uko Abayisilamu babigenza).]]></translation>
<footnotes></footnotes>
</aya>
<aya number="166">
<translation><![CDATA[Kandi mu by’ukuri ni twe dusingiza (Allah).]]></translation>
<footnotes></footnotes>
</aya>
<aya number="167">
<translation><![CDATA[Kandi mu by’ukuri (ababangikanyamana b’i Maka) bajyaga bavuga bati:]]></translation>
<footnotes></footnotes>
</aya>
<aya number="168">
<translation><![CDATA[“Iyo tuza kugira urwibutso tuvanye ku bo hambere (mbere y’uko Intumwa Muhamadi ihabwa ubutumwa),]]></translation>
<footnotes></footnotes>
</aya>
<aya number="169">
<translation><![CDATA[Mu by’ukuri twari kuba abagaragu ba Allah b’imbonera.”]]></translation>
<footnotes></footnotes>
</aya>
<aya number="170">
<translation><![CDATA[Nyamara (nyuma y’uko Qur’an ibagezeho) barayihakanye kandi vuba aha bazaba bamenya (ukuri).]]></translation>
<footnotes></footnotes>
</aya>
<aya number="171">
<translation><![CDATA[Kandi rwose, isezerano ryacu ku bagaragu bacu b’Intumwa, ryaje mbere]]></translation>
<footnotes></footnotes>
</aya>
<aya number="172">
<translation><![CDATA[Ko mu by’ukuri ari bo bazatabarwa.]]></translation>
<footnotes></footnotes>
</aya>
<aya number="173">
<translation><![CDATA[Ndetse ko mu by’ukuri ingabo zacu ari zo zizatsinda.]]></translation>
<footnotes></footnotes>
</aya>
<aya number="174">
<translation><![CDATA[Bityo rero (yewe Muhamadi), birengagize igihe runaka,]]></translation>
<footnotes></footnotes>
</aya>
<aya number="175">
<translation><![CDATA[Maze ubahozeho ijisho, kuko bidatinze bazabona (ibihano).]]></translation>
<footnotes></footnotes>
</aya>
<aya number="176">
<translation><![CDATA[Ese ibihano byacu ni byo bashaka kwihutisha?]]></translation>
<footnotes></footnotes>
</aya>
<aya number="177">
<translation><![CDATA[Nyamara ubwo bizabamanukiraho, kizaba ari igitondo kibi ku baburiwe.]]></translation>
<footnotes></footnotes>
</aya>
<aya number="178">
<translation><![CDATA[Bityo rero (yewe Muhamadi), birengagize igihe runaka,]]></translation>
<footnotes></footnotes>
</aya>
<aya number="179">
<translation><![CDATA[Unabahozeho ijisho, kuko bidatinze bazabona (ibihano).]]></translation>
<footnotes></footnotes>
</aya>
<aya number="180">
<translation><![CDATA[Ubutagatifu ni ubwa Nyagasani wawe, Nyagasani Nyiricyubahiro! Nta ho ahuriye n’ibyo bamwitirira!]]></translation>
<footnotes></footnotes>
</aya>
<aya number="181">
<translation><![CDATA[Kandi amahoro nabe ku Ntumwa (zose za Allah)]]></translation>
<footnotes></footnotes>
</aya>
<aya number="182">
<translation><![CDATA[Kandi ishimwe n’ikuzo byuzuye ni ibya Allah, Nyagasani w’ibiremwa byose.]]></translation>
<footnotes></footnotes>
</aya>
</sura>
<sura number="38">
<aya number="1">
<translation><![CDATA[Swad! Ndahiye iyi Qur’an yuje urwibutso.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Nyamara abahakanye bari mu bwibone n’ubwigomeke.]]></translation>
<footnotes></footnotes>
</aya>
<aya number="3">
<translation><![CDATA[Ese ni ibisekuru bingahe tworetse mbere yabo, bigatakamba by’impitagihe?]]></translation>
<footnotes></footnotes>
</aya>
<aya number="4">
<translation><![CDATA[(Abarabu b’ababangikanyamana) batangajwe no kugerwaho n’umuburizi (Muhamadi) ubakomokamo. Nuko abahakanyi baravuga bati “Uyu ni umurozi w’umubeshyi.”]]></translation>
<footnotes></footnotes>
</aya>
<aya number="5">
<translation><![CDATA[“(Arafata) imana (zacu) zose akazigira Imana imwe? Mu by’ukuri, iki ni ikintu gitangaje!”]]></translation>
<footnotes></footnotes>
</aya>
<aya number="6">
<translation><![CDATA[Maze ibikomerezwa muri bo bigenda bivuga biti “Nimugende mutsimbarare ku mana zanyu. Mu by’ukuri iki ni ikintu gikenewe.”]]></translation>
<footnotes></footnotes>
</aya>
<aya number="7">
<translation><![CDATA[Ibi ntitwigeze tubyumva mu myizerere yo hambere. Ibi nta kindi biri cyo usibye kuba ari ibihimbano.]]></translation>
<footnotes></footnotes>
</aya>
<aya number="8">
<translation><![CDATA[Ese ni we wenyine muri twe waba waramanuriwe urwibutso? Ahubwo barashidikanya ku rwibutso rwanjye (Qur’an), kuko batarumva ku bihano byanjye.]]></translation>
<footnotes></footnotes>
</aya>
<aya number="9">
<translation><![CDATA[Ese baba bafite ibigega by’impuhwe za Nyagasani wawe, Umunyacyubahiro bihebuje, Ugaba bihebuje?]]></translation>
<footnotes></footnotes>
</aya>
<aya number="10">
<translation><![CDATA[Cyangwa baba bafite ubwami bw’ibirere n’isi ndetse n’ibiri hagati yabyo? Niba ari uko bimeze, ngaho nibazamuke mu kirere bakoresheje uburyo ubwo ari bwo bwose (maze bakumire ubutumwa)!]]></translation>
<footnotes></footnotes>
</aya>
<aya number="11">
<translation><![CDATA[Zimwe mu ngabo z’udutsiko zizakubitirwa inshuro aha ngaha (nk’uko iz’udutsiko ari ko byazigendekeye mbere).]]></translation>
<footnotes></footnotes>
</aya>
<aya number="12">
<translation><![CDATA[Mbere yabo, abantu ba Nuhu, aba Adi ndetse na Farawo wari ufite inyubako zisongoye (piramide) barahinyuye,]]></translation>
<footnotes></footnotes>
</aya>
<aya number="13">
<translation><![CDATA[N’aba Thamudu, abantu ba Lutwi ndetse n’aba Ayikat (b’i Madiyani), bose bari udutsiko.]]></translation>
<footnotes></footnotes>
</aya>
<aya number="14">
<translation><![CDATA[Nta na kamwe muri two katahinyuye Intumwa, nuko ibihano byanjye biba impamo.]]></translation>
<footnotes></footnotes>
</aya>
<aya number="15">
<translation><![CDATA[Aba nta kindi bategereje kitari urusaku rumwe rudasubira.]]></translation>
<footnotes></footnotes>
</aya>
<aya number="16">
<translation><![CDATA[Kandi baravuze bati “Nyagasani wacu! Twihutishirize umugabane wacu (ibihano) mbere y’uko umunsi w’ibarura ugera.”]]></translation>
<footnotes></footnotes>
</aya>
<aya number="17">
<translation><![CDATA[Ihanganire ibyo bavuga (yewe Muhamadi), kandi wibuke umugaragu wacu Dawudi wari umunyembaraga (mu guhangana n’umwanzi). Mu by’ukuri yicuzaga kuri Allah cyane.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri twashoboje imisozi gufatanya na we (Dawudi) kudusingiza buri uko bwije n’uko bucyeye.]]></translation>
<footnotes></footnotes>
</aya>
<aya number="19">
<translation><![CDATA[Ndetse n’inyoni zikusanyirijwe hamwe, zaramwumviye (zifatanya na we mu kudusingiza).]]></translation>
<footnotes></footnotes>
</aya>
<aya number="20">
<translation><![CDATA[Maze dukomeza ubwami bwe, tunamuha ubushishozi no guca imanza neza.]]></translation>
<footnotes></footnotes>
</aya>
<aya number="21">
<translation><![CDATA[Ese (yewe Muhamadi) inkuru y’abari bashyamiranye yaba yarakugezeho, ubwo buriraga bagasanga (Dawudi) aho yasengeraga (Mih’rab).]]></translation>
<footnotes></footnotes>
</aya>
<aya number="22">
<translation><![CDATA[Ubwo binjiraga kwa Dawudi maze akabikanga, bakavuga bati “Wigira ubwoba! Twembi twashyamiranye; umwe muri twe yahuguje undi. Bityo dukiranure mu kuri kandi ntubogame, ndetse unatuyobore inzira igororotse.”]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri uyu muvandimwe wanjye afite intama mirongo cyenda n’icyenda, mu gihe njye mfite intama imwe (gusa), ariko yavuze ati “Na yo yindagize!” (Nyamara njye simbishaka), none yandushije ijwi.]]></translation>
<footnotes></footnotes>
</aya>
<aya number="24">
<translation><![CDATA[(Dawudi atabanje kumva undi) aravuga ati “Rwose yaguhuguje kuba yagusabye intama yawe ngo ayongere mu ze. Kandi mu by’ukuri abenshi mu bafatanyije imitungo barahuguzanya, uretse ba bandi bemeye bakanakora ibikorwa byiza; kandi ni bo bake.” Nuko Dawudi amenya ko twamugerageje asaba imbabazi Nyagasani we, yitura hasi yubamye, anicuza (kuri Allah).]]></translation>
<footnotes></footnotes>
</aya>
<aya number="25">
<translation><![CDATA[Nuko ibyo turabimubabarira. Kandi mu by’ukuri ari hafi yacu ndetse azagira igarukiro ryiza (Ijuru).]]></translation>
<footnotes></footnotes>
</aya>
<aya number="26">
<translation><![CDATA[Yewe Dawudi! Mu by’ukuri twakugize umusigire ku isi, bityo jya ukiranura abantu mu kuri kandi ntuzagendere ku marangamutima, kugira ngo atazavaho akuyobya inzira ya Allah. Mu by’ukuri abazayoba inzira ya Allah bazahanishwa ibihano bikaze, kubera kwibagirwa umunsi w’ibarura.]]></translation>
<footnotes></footnotes>
</aya>
<aya number="27">
<translation><![CDATA[Ntitwanaremye ikirere n’isi ndetse n’ibiri hagati yabyo nta mpamvu. Uko ni ko abahakanye bibwira. Bityo, ibihano bikaze by’umuriro bizaba ku bahakanyi.]]></translation>
<footnotes></footnotes>
</aya>
<aya number="28">
<translation><![CDATA[Ese abemeye bakanakora ibikorwa byiza twabafata kimwe n’abangizi ku isi? Cyangwa se twafata kimwe abagandukira Allah n’inkozi z’ibibi?]]></translation>
<footnotes></footnotes>
</aya>
<aya number="29">
<translation><![CDATA[Iki ni igitabo cyuje imigisha twaguhishuriye (yewe Muhamadi), kugira ngo (abantu) batekereze ku mirongo yacyo ndetse no kugira ngo abanyabwenge bibuke.]]></translation>
<footnotes></footnotes>
</aya>
<aya number="30">
<translation><![CDATA[Kandi Dawudi twamuhaye Sulayimani nk’impano. Yari umugaragu mwiza. Mu by’ukuri yicuzaga kuri Allah cyane.]]></translation>
<footnotes></footnotes>
</aya>
<aya number="31">
<translation><![CDATA[(Ibuka) ubwo nimugoroba yamurikirwaga amafarasi y’ubwoko bwiza kandi yiruka cyane.]]></translation>
<footnotes></footnotes>
</aya>
<aya number="32">
<translation><![CDATA[Nuko akavuga ati “Nakunze imitungo y’isi kugeza ubwo nibagirwa Nyagasani wanjye, izuba ririnda rirenga!”]]></translation>
<footnotes></footnotes>
</aya>
<aya number="33">
<translation><![CDATA[“Ngaho nimuzingarurire!” Maze atangira kuzagaza ku maguru no ku majosi.]]></translation>
<footnotes></footnotes>
</aya>
<aya number="34">
<translation><![CDATA[Kandi rwose twagerageje Sulayimani tujugunya ikibiri[1] ku ntebe ye y’ubwami, (bimutera gusa nk’utakaje ubwami bwe, abona ko yageragejwe) nyuma yicuza ku Mana.]]></translation>
<footnotes><![CDATA[[1] Ikibiri kivugwa muri uyu murongo ni igice cy’umubiri w’umwana wavutse ubwo Intumwa Sulayimani yari yagize umugambi wo kuzenguruka ingo ze zose mu ijoro rimwe aziteramo inda y’umuhungu kugira ngo azabyare ingabo, ntiyabiragiza Imana (avuga Insha Allah), nuko Imana imugerageza imuha umwana utujuje ingingo.]]></footnotes>
</aya>
<aya number="35">
<translation><![CDATA[Aravuga ati “Nyagasani wanjye! Mbabarira, unangabire ubwami butazigera buhabwa n’umwe nyuma yanjye. Mu by’ukuri ni wowe ugaba bihebuje.”]]></translation>
<footnotes></footnotes>
</aya>
<aya number="36">
<translation><![CDATA[Nuko dutegeka umuyaga kumwumvira, ugahuha ku itegeko rye buke buke (akawerekeza) aho ashaka (kujya hose).]]></translation>
<footnotes></footnotes>
</aya>
<aya number="37">
<translation><![CDATA[Ndetse n’amajini y’amoko yose; ayubaka n’ayibira mu mazi (twayategetse kumwumvira)]]></translation>
<footnotes></footnotes>
</aya>
<aya number="38">
<translation><![CDATA[Naho andi (yamwigomekagaho yayahambiraga) ku minyururu.]]></translation>
<footnotes></footnotes>
</aya>
<aya number="39">
<translation><![CDATA[(Allah abwira Sulayimani ati) “Ibi ni impano yacu; bityo ha (uwo ushatse) cyangwa wime (uwo ushatse), nta cyo uzabazwa.]]></translation>
<footnotes></footnotes>
</aya>
<aya number="40">
<translation><![CDATA[Kandi mu by’ukuri yari hafi yacu ndetse azagira igarukiro ryiza (Ijuru).]]></translation>
<footnotes></footnotes>
</aya>
<aya number="41">
<translation><![CDATA[Unibuke ubwo umugaragu wacu Ayubu yatakambiraga Nyagasani we agira ati “Mu by’ukuri Shitani yanteje ibyago n’ububabare.”]]></translation>
<footnotes></footnotes>
</aya>
<aya number="42">
<translation><![CDATA[(Allah aramubwira ati) “Kubita ikirenge cyawe hasi; ayo mazi akonje (avuyemo) ni ayo kwiyuhagira no kunywa.”]]></translation>
<footnotes></footnotes>
</aya>
<aya number="43">
<translation><![CDATA[Nuko ku bw’impuhwe ziduturutseho, tumugarurira umuryango we uri kumwe n’abandi nka wo, kugira ngo bibe urwibutso ku banyabwenge.]]></translation>
<footnotes></footnotes>
</aya>
<aya number="44">
<translation><![CDATA[Unafate umuba w’udushari mu kuboko kwawe maze uwukubitishe (umugore wawe),[1] kugira ngo udatatira indahiro. Mu by’ukuri twasanze (Ayubu) ari umuntu wihangana. Mbega ukuntu yari umugaragu mwiza! Kandi rwose yicuzaga kenshi (kuri Allah).]]></translation>
<footnotes><![CDATA[[1] Mu gihe cy’uburwayi bwa Ayubu, umugore we yaramukoshereje nuko arahirira kuzamukubita inkoni ijana nakira, maze Allah ategeka Ayubu gusohoza indahiro ye afata umuba w’udushari ijana akatumukubitisha icyarimwe inshuro imwe gusa.]]></footnotes>
</aya>
<aya number="45">
<translation><![CDATA[Kandi wibuke (yewe Muhamadi) abagaragu bacu; Ibrahimu, Isihaka na Yakubu; bari abanyamurava (mu kutugaragira) bakanagira ubushishozi (mu idini).]]></translation>
<footnotes></footnotes>
</aya>
<aya number="46">
<translation><![CDATA[Mu by’ukuri twarabatoranyije tubaha umwihariko wo kwibuka imperuka.]]></translation>
<footnotes></footnotes>
</aya>
<aya number="47">
<translation><![CDATA[Kandi rwose imbere yacu bari mu ntoranywa, mu beza kurusha abandi.]]></translation>
<footnotes></footnotes>
</aya>
<aya number="48">
<translation><![CDATA[Unibuke Isimayili, Aliyasa na Dhul’kifli; bose bari mu beza kurusha abandi.]]></translation>
<footnotes></footnotes>
</aya>
<aya number="49">
<translation><![CDATA[Iyi (Qur’an) ni urwibutso. Kandi mu by’ukuri abagandukira (Allah) bazagira igarukiro ryiza;]]></translation>
<footnotes></footnotes>
</aya>
<aya number="50">
<translation><![CDATA[Ijuru rihoraho, bazafungurirwa imiryango yaryo;]]></translation>
<footnotes></footnotes>
</aya>
<aya number="51">
<translation><![CDATA[Aho bazaba begamye, batumiza imbuto nyinshi n’ibinyobwa.]]></translation>
<footnotes></footnotes>
</aya>
<aya number="52">
<translation><![CDATA[Bazaba bari kumwe n’abagore barangamiye abagabo babo (gusa) kandi b’urungano.]]></translation>
<footnotes></footnotes>
</aya>
<aya number="53">
<translation><![CDATA[Ibyo ni byo (bihembo) mwasezeranyijwe ku munsi w’ibarura.]]></translation>
<footnotes></footnotes>
</aya>
<aya number="54">
<translation><![CDATA[Mu by’ukuri ibyo ni amafunguro yacu adateze kuzashira.]]></translation>
<footnotes></footnotes>
</aya>
<aya number="55">
<translation><![CDATA[Ibyo (ni byo bizagororerwa abemeramana). Naho abanyabyaha bazagira igarukiro ribi;]]></translation>
<footnotes></footnotes>
</aya>
<aya number="56">
<translation><![CDATA[Jahanamu bazahiramo. Mbega ubuturo bubi!]]></translation>
<footnotes></footnotes>
</aya>
<aya number="57">
<translation><![CDATA[Ibyo (ni byo bihano bazahanishwa). Bityo, nibabyumve; ni amazi yatuye n’amashyira.]]></translation>
<footnotes></footnotes>
</aya>
<aya number="58">
<translation><![CDATA[N’ibindi (bihano) bimeze nka byo by’ingeri nyinshi.]]></translation>
<footnotes></footnotes>
</aya>
<aya number="59">
<translation><![CDATA[(Abayobeje abandi bazabwirwa bati) “Aka ni agatsiko kiroshye mu gihe kimwe namwe (mu muriro)”, (bavuge bati) “Nta heza bashyikiye kuko mu by’ukuri, bagiye guhira mu muriro.”]]></translation>
<footnotes></footnotes>
</aya>
<aya number="60">
<translation><![CDATA[(Abayobejwe) bazavuga bati “Ahubwo ni mwe mutashyikiye aheza kuko ari mwe mwawudukururiye (umuriro); kandi ni cyo cyicaro kibi.”]]></translation>
<footnotes></footnotes>
</aya>
<aya number="61">
<translation><![CDATA[Bazavuga bati “Nyagasani wacu! Uwadukururiye ibi mwongerere ibihano byo mu muriro byikubye kabiri.”]]></translation>
<footnotes></footnotes>
</aya>
<aya number="62">
<translation><![CDATA[Bazanavuga bati “Byatugendekeye bite ko tutabona bamwe mu bantu twabaraga mu nkozi z’ibibi?”]]></translation>
<footnotes></footnotes>
</aya>
<aya number="63">
<translation><![CDATA[Ese twabibeshyagaho (ku isi) tubannyega (naho ari abantu b’intungane, cyangwa bari kumwe natwe mu muriro) amaso yacu akaba atababona?]]></translation>
<footnotes></footnotes>
</aya>
<aya number="64">
<translation><![CDATA[Mu by’ukuri, uko ni ko gusubiranamo kw’abantu bo mu muriro]]></translation>
<footnotes></footnotes>
</aya>
<aya number="65">
<translation><![CDATA[Vuga (yewe Muhamadi) uti “Njye nta kindi ndi cyo usibye kuba ndi umuburizi, kandi nta yindi mana ikwiye gusengwa by’ukuri itari Allah; Umwe rukumbi, Umunyembaraga w’ikirenga,]]></translation>
<footnotes></footnotes>
</aya>
<aya number="66">
<translation><![CDATA[Nyagasani w’ibirere n’isi ndetse n’ibiri hagati yabyo, Umunyacyubahiro bihebuje,Umunyembabazi uhebuje.”]]></translation>
<footnotes></footnotes>
</aya>
<aya number="67">
<translation><![CDATA[Vuga (yewe Muhamadi) uti “Iyi (Qur’an) ni inkuru ihambaye,]]></translation>
<footnotes></footnotes>
</aya>
<aya number="68">
<translation><![CDATA[Ariko mwayiteye umugongo.]]></translation>
<footnotes></footnotes>
</aya>
<aya number="69">
<translation><![CDATA[Nta bumenyi nari mfite ku bamalayika bo mu ijuru ubwo bajyaga impaka (ku iremwa rya Adamu).]]></translation>
<footnotes></footnotes>
</aya>
<aya number="70">
<translation><![CDATA[Usibye ko nabihishuriwe kuko ndi umuburizi ugaragara.”]]></translation>
<footnotes></footnotes>
</aya>
<aya number="71">
<translation><![CDATA[(Ibuka) ubwo Nyagasani wawe yabwiraga abamalayika ati “Mu by’ukuri ngiye kurema umuntu mu ibumba.”]]></translation>
<footnotes></footnotes>
</aya>
<aya number="72">
<translation><![CDATA[Nimara kumutunganya nkanamuhuhamo roho inturutseho, mumwikubite imbere mwubamye.]]></translation>
<footnotes></footnotes>
</aya>
<aya number="73">
<translation><![CDATA[Nuko abamalayika bose barubama,]]></translation>
<footnotes></footnotes>
</aya>
<aya number="74">
<translation><![CDATA[Usibye Ibilisi (Shitani) wagize ubwibone maze akaba mu bahakanye.]]></translation>
<footnotes></footnotes>
</aya>
<aya number="75">
<translation><![CDATA[(Nuko Allah akavuga ati) “Yewe Ibilisi! Ni iki cyakubujije kubamira uwo naremye n’amaboko yanjye yombi? Ese wagize ubwibone cyangwa wiyumva nk’uri mu bo mu nzego zo hejuru?”]]></translation>
<footnotes></footnotes>
</aya>
<aya number="76">
<translation><![CDATA[(Ibilisi) iravuga iti “Njye ndi mwiza kumurusha kuko wandemye mu muriro, we ukamurema mu ibumba.”]]></translation>
<footnotes></footnotes>
</aya>
<aya number="77">
<translation><![CDATA[(Allah) aravuga ati “Ngaho sohoka aha ( mu ijuru), kuko ubaye ikivume.”]]></translation>
<footnotes></footnotes>
</aya>
<aya number="78">
<translation><![CDATA[Kandi rwose umuvumo wanjye uzagukurikirana kuzageza ku munsi w’ibihembo.]]></translation>
<footnotes></footnotes>
</aya>
<aya number="79">
<translation><![CDATA[(Ibilisi) iravuga iti “Nyagasani wanjye! Mpa kuramba kuzageza ku munsi (abapfuye) bazazurirwaho.”]]></translation>
<footnotes></footnotes>
</aya>
<aya number="80">
<translation><![CDATA[(Allah) aravuga ati “Mu by’ukuri ubaye mu bazaramba,]]></translation>
<footnotes></footnotes>
</aya>
<aya number="81">
<translation><![CDATA[Kugeza ku munsi w’igihe kizwi.”]]></translation>
<footnotes></footnotes>
</aya>
<aya number="82">
<translation><![CDATA[(Ibilisi) iravuga iti “Ndahiye ku bw’icyubahiro cyawe, ko rwose nzabayobya bose,]]></translation>
<footnotes></footnotes>
</aya>
<aya number="83">
<translation><![CDATA[“Uretse abagaragu bawe b’indobanure muri bo.”]]></translation>
<footnotes></footnotes>
</aya>
<aya number="84">
<translation><![CDATA[(Allah) avuga arahira ati “Ni ukuri, kandi ibyo mvuga ni ukuri,]]></translation>
<footnotes></footnotes>
</aya>
<aya number="85">
<translation><![CDATA[Ko wowe na bamwe mu bazagukurikira nzabuzurisha umuriro wa Jahanamu.”]]></translation>
<footnotes></footnotes>
</aya>
<aya number="86">
<translation><![CDATA[Vuga (yewe Muhamadi) uti “Ntabwo (kubagezaho ubutumwa) mbibasabira igihembo na kimwe, ndetse nta n’ubwo ndi mu bishushanya (bigira Intumwa batari zo, banakora ibyo batategetswe).”]]></translation>
<footnotes></footnotes>
</aya>
<aya number="87">
<translation><![CDATA[“Iyi (Qur’an) nta kindi iri cyo usibye kuba ari urwibutso ku biremwa byose.”]]></translation>
<footnotes></footnotes>
</aya>
<aya number="88">
<translation><![CDATA[“Kandi rwose muzamenya inkuru yayo bidatinze”]]></translation>
<footnotes></footnotes>
</aya>
</sura>
<sura number="39">
<aya number="1">
<translation><![CDATA[Ihishurwa ry’igitabo (Qur’an) rituruka kwa Allah, Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Mu by’ukuri (yewe Muhamadi) twaguhishuriye igitabo mu kuri. Bityo, jya ugaragira Allah umuharire kugaragirwa.]]></translation>
<footnotes></footnotes>
</aya>
<aya number="3">
<translation><![CDATA[Mumenye ko Allah ari We nyir’idini ritunganye. Naho ba bandi bishyiriyeho ibigirwamana mu cyimbo cye, (baravuga bati) “Nta yindi mpamvu ituma tubisenga itari ukugira ngo bitwegereze Allah.” Mu by’ukuri Allah azabakiranura ku byo batavugagaho rumwe. Rwose Allah ntayobora umunyabinyoma, umuhakanyi wa cyane.]]></translation>
<footnotes></footnotes>
</aya>
<aya number="4">
<translation><![CDATA[Iyo Allah aza gukenera kugira umwana, yari gutoranya uwo ashaka mu byo yaremye. Ubutagatifu ni ubwe! Ni We Allah, Umwe rukumbi, Umunyembaraga z’ikirenga.]]></translation>
<footnotes></footnotes>
</aya>
<aya number="5">
<translation><![CDATA[Yaremye ibirere n’isi ku mpamvu z’ukuri. Yorosa ijoro ku manywa akanorosa amanywa ku ijoro. Anacisha bugufi izuba n’ukwezi; buri kimwe kigendera (mu mbibi zacyo) ku gihe cyagenwe. Mumenye ko We (Allah) ari Umunyacyubahiro bihebuje, Umunyembabazi uhebuje.]]></translation>
<footnotes></footnotes>
</aya>
<aya number="6">
<translation><![CDATA[Yabaremye abakomoye ku muntu umwe (Adamu), nuko amuremera umugore we (Hawa) amumukomoyemo. Yabaremeye amatungo umunani (ingabo n’ingore mu ngamiya, inka, intama ndetse n’ihene). Abaremera muri nyababyeyi za ba nyoko, mu byiciro bikurikirana, mu myijima itatu (mu nda, muri nyababyeyi no mu ngobyi). Uwo ni We Allah Nyagasani wanyu, nyir’ubwami bwose. Nta yindi mana ikwiriye gusengwa by’ukuri itari We. Ese ni gute mureka kugaragira (Allah wenyine)?]]></translation>
<footnotes></footnotes>
</aya>
<aya number="7">
<translation><![CDATA[(Yemwe bantu) nimuramuka muhakanye, mu by’ukuri Allah arihagije (nta cyo abakeneyeho), ndetse ntiyishimira ubuhakanyi ku bagaragu be. Ariko iyo mushimiye (mukanemera), arabyishimira. Kandi nta we uzikorera umutwaro w’undi. Hanyuma igarukiro ryanyu rizaba kwa Nyagasani wanyu, maze ababwire ibyo mwakoraga. Mu by’ukuri We ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="8">
<translation><![CDATA[N’iyo umuntu agezweho n’amakuba, asaba Nyagasani we amwicuzaho. Nyamara (Allah) yamuha ku nema ze, akibagirwa uwo yatabazaga mbere, maze agashyiraho ibigirwamana bibangikanye na Allah, kugira ngo ayobye (abantu) kugana inzira ye. Vuga (yewe Muhamadi) uti “Inezeze gake mu buhakanyi bwawe! Mu by’ukuri uri mu bazajya mu muriro.”]]></translation>
<footnotes></footnotes>
</aya>
<aya number="9">
<translation><![CDATA[Ese wa wundi usenga (Allah) mu bihe by’ijoro, yubama, anahagarara kubera gutinya imperuka, aniringira impuhwe za Nyagasani we (ni kimwe na wa wundi uhakana Allah?) Vuga (yewe Muhamadi) uti “Ese abafite ubumenyi bahwanye n’abatabufite? Mu by’ukuri abanyabwenge ni bo babizirikana.”]]></translation>
<footnotes></footnotes>
</aya>
<aya number="10">
<translation><![CDATA[Vuga uti “Yemwe bagaragu banjye bemeye! Nimugandukire Nyagasani wanyu; ba bandi bakoze neza kuri iyi si bazagororerwa ibyiza (Ijuru). Kandi isi ya Allah ni ngari (niba aho muri bitaborohera kugaragira Allah, nimwimukire ahandi). Mu by’ukuri abihangana bazagororerwa ibihembo byabo byuzuye, nta kugera.”]]></translation>
<footnotes></footnotes>
</aya>
<aya number="11">
<translation><![CDATA[Vuga uti “Mu by’ukuri njye nategetswe kugaragira Allah (wenyine) nkora ibikorwa byiza kubera we;]]></translation>
<footnotes></footnotes>
</aya>
<aya number="12">
<translation><![CDATA[Kandi nategetswe kuba uwa mbere mu bicisha bugufi (Abayisilamu).”]]></translation>
<footnotes></footnotes>
</aya>
<aya number="13">
<translation><![CDATA[Vuga uti “Mu by’ukuri mfite ubwoba bw’ibihano by’umunsi uhambaye, igihe naba nigometse kuri Nyagasani wanjye.”]]></translation>
<footnotes></footnotes>
</aya>
<aya number="14">
<translation><![CDATA[Vuga uti “Ngaragira Allah wenyine nkora ibikorwa byiza kubera we.”]]></translation>
<footnotes></footnotes>
</aya>
<aya number="15">
<translation><![CDATA[Ngaho nimugaragire ibyo mushaka bitari We. Vuga uti “Mu by’ukuri abanyagihombo ku munsi w’imperuka ni ba bandi bazaba bariyoretse ubwabo ndetse boreka n’imiryango yabo.” Rwose icyo kizaba ari cyo gihombo kigaragara.]]></translation>
<footnotes></footnotes>
</aya>
<aya number="16">
<translation><![CDATA[Bazaba batwikiriwe n’ibicu by’umuriro ndetse no munsi yabo hari ibindi. Ibyo ni byo Allah atinyisha abagaragu be. Ngaho bagaragu banjye, nimuntinye!]]></translation>
<footnotes></footnotes>
</aya>
<aya number="17">
<translation><![CDATA[Naho ba bandi bitandukanyije no kugaragira ibigirwamana bakagarukira Allah (bamwicuzaho), bateganyirijwe inkuru nziza. Ngaho geza inkuru nziza ku bagaragu banjye;]]></translation>
<footnotes></footnotes>
</aya>
<aya number="18">
<translation><![CDATA[Ba bandi batega amatwi imvugo (nyinshi zivugwa) maze bagakurikira inziza muri zo. Abo ni bo Allah yayoboye kandi ni bo banyabwenge.]]></translation>
<footnotes></footnotes>
</aya>
<aya number="19">
<translation><![CDATA[Nonese wa wundi uzahamwa n’imvugo y’ibihano (washobora kumuyobora)? Ese wowe urokora uri mu muriro?]]></translation>
<footnotes></footnotes>
</aya>
<aya number="20">
<translation><![CDATA[Ariko ba bandi bagandukira Nyagasani wabo, bazagororerwa amazu yubatse agerekeranye; imigezi itemba munsi yayo. (Iri) ni isezerano rya Allah, kandi Allah ntajya yica isezerano.]]></translation>
<footnotes></footnotes>
</aya>
<aya number="21">
<translation><![CDATA[Ese ntujya ubona ko Allah yamanuye amazi mu kirere maze akayinjiza mu butaka, hanyuma akaba amasoko nuko akayameresha ibihingwa by’amabara atandukanye, hanyuma bikuma ukabona bibaye umuhondo; nuko (byamara kumagara) akabihindura utuvungukira? Mu by’ukuri muri ibyo hari urwibutso ku banyabwenge.]]></translation>
<footnotes></footnotes>
</aya>
<aya number="22">
<translation><![CDATA[Ese uwo Allah yaguriye igituza (akayoboka) Isilamu, akaba ari ku rumuri ruturutse kwa Nyagasani we (yaba kimwe n’ufite umutima winangiye)? Bityo, ibihano bikomeye bizaba ku bafite imitima inangiye, itibuka Allah. Abo bari mu buyobe bugaragara.]]></translation>
<footnotes></footnotes>
</aya>
<aya number="23">
<translation><![CDATA[Allah yamanuye inkuru nziza kurusha izindi; ari cyo gitabo (Qur’an) gifite imirongo yuzuzanya kandi yisubiramo (itarambirana), ituma impu z’abatinya Nyagasani wabo zikangarana (iyo bayumvise isomwa), hanyuma impu n’imitima byabo bikoroha bigasingiza Allah. Uwo ni wo muyoboro wa Allah ayoboresha uwo ashaka; kandi uwo Allah yarekeye mu buyobe ntiyagira uwamuyobora.]]></translation>
<footnotes></footnotes>
</aya>
<aya number="24">
<translation><![CDATA[Ese uzaba ahungisha uburanga bwe ibihano bibi byo ku munsi w’imperuka (yaba kimwe n’uzinjira mu ijuru mu buryo bworoshye)? Icyo gihe inkozi z’ibibi zizabwirwa ziti “Ngaho nimwumve (ibihano by’) ibyo mwakoraga!”]]></translation>
<footnotes></footnotes>
</aya>
<aya number="25">
<translation><![CDATA[Ababayeho mbere yabo barahakanye maze ibihano bibageraho mu buryo batiyumvishaga.]]></translation>
<footnotes></footnotes>
</aya>
<aya number="26">
<translation><![CDATA[Nuko Allah abasogongeza ugusuzugurika mu buzima bwo ku isi, kandi ibihano byo ku mperuka ni byo biruta ibindi; iyaba bari babizi.]]></translation>
<footnotes></footnotes>
</aya>
<aya number="27">
<translation><![CDATA[Kandi rwose twahaye abantu ingero z’ubwoko bwose muri iyi Qur’an kugira ngo bibuke.]]></translation>
<footnotes></footnotes>
</aya>
<aya number="28">
<translation><![CDATA[Qur’an yahishuwe mu rurimi rw’Icyarabu izira amayobera, kugira ngo batinye Allah.]]></translation>
<footnotes></footnotes>
</aya>
<aya number="29">
<translation><![CDATA[Allah yatanze urugero rw’umuntu (umugaragu) uhatswe na ba shebuja benshi batavuga rumwe, n’umuntu uhatswe na shebuja umwe. Ese abo bombi wabagereranya? Ishimwe n’ikuzo byuzuye ni ibya Allah, ariko abenshi muri bo ntibabizi.]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri wowe (Muhamadi) uzapfa kandi na bo bazapfa.]]></translation>
<footnotes></footnotes>
</aya>
<aya number="31">
<translation><![CDATA[Hanyuma mwese ku munsi w’imperuka muzajya impaka imbere ya Nyagasani wanyu.]]></translation>
<footnotes></footnotes>
</aya>
<aya number="32">
<translation><![CDATA[Ni nde nkozi y’ibibi ya cyane kurusha uhimbira Allah ikinyoma, akanahakana ukuri igihe kumugezeho? Ese mu muriro wa Jahanamu si ho buturo bw’abahakanyi?]]></translation>
<footnotes></footnotes>
</aya>
<aya number="33">
<translation><![CDATA[Naho uwazanye ukuri (Qur’an) ndetse n’uwakwemeye; abo ni bo bagandukira Allah.]]></translation>
<footnotes></footnotes>
</aya>
<aya number="34">
<translation><![CDATA[Bazabona ibyo bazifuza byose kwa Nyagasani wabo. Ibyo ni byo bihembo by’abakora ibyiza.]]></translation>
<footnotes></footnotes>
</aya>
<aya number="35">
<translation><![CDATA[(Ibyo) ni ukugira ngo Allah abababarire ibibi kurusha ibindi mu byo bakoze kandi anabahembere ibyiza bakoraga.]]></translation>
<footnotes></footnotes>
</aya>
<aya number="36">
<translation><![CDATA[Ese Allah ntahagije (kuba umurinzi w’) umugaragu we? Nyamara bagukangisha ibyo basenga bitari We! Kandi uwo Allah yarekeye mu buyobe ntiyagira uwamuyobora.]]></translation>
<footnotes></footnotes>
</aya>
<aya number="37">
<translation><![CDATA[Kandi uwo Allah yashoboje kuyoboka nta wamuyobya. Ese Allah si Umunyacyubahiro bihebuje, Nyirukwihimura.]]></translation>
<footnotes></footnotes>
</aya>
<aya number="38">
<translation><![CDATA[N’iyo ubabajije uti “Ni nde waremye ibirere n’isi”? Rwose baravuga bati “Ni Allah.” Vuga uti “Murabona ibyo musenga bitari Allah, Allah aramutse ashaka ko icyago kimbaho byagikuraho? Cyangwa agashaka ko impuhwe zingeraho, byakumira impuhwe ze”? Vuga uti “Allah arampagije kandi abiringira bajye baba ari We biringira.”]]></translation>
<footnotes></footnotes>
</aya>
<aya number="39">
<translation><![CDATA[Vuga (yewe Muhamadi) uti “Yemwe bantu banjye! Nimukore uko mubishaka, nanjye ndakora (nk’uko Allah yantegetse). Hanyuma muzamenya,]]></translation>
<footnotes></footnotes>
</aya>
<aya number="40">
<translation><![CDATA[Uzagerwaho n’ibihano bimusuzuguza (hano ku isi), ndetse akazanagerwaho n’ibihano bihoraho.”]]></translation>
<footnotes></footnotes>
</aya>
<aya number="41">
<translation><![CDATA[Rwose twaguhishuriye igitabo mu kuri kigenewe abantu bose. Bityo, uyobotse aba yigiriye neza ndetse n’uyobye aba yihemukiye. Kandi wowe ntabwo uri umuhagararizi wabo.]]></translation>
<footnotes></footnotes>
</aya>
<aya number="42">
<translation><![CDATA[Allah ni We utwara roho z’abantu iyo igihe cyazo cyo gupfa kigeze, ndetse n’iz’abazima basinziriye igihe cyazo cyo gupfa kitaragera (ni We uzitwara). Nuko akagumana roho z’abo yageneye gupfa, maze izindi akazohereza (mu mibiri yazo) zikabaho kugeza igihe cyagenwe. Mu by’ukuri muri ibyo harimo ibimenyetso ku bantu batekereza.]]></translation>
<footnotes></footnotes>
</aya>
<aya number="43">
<translation><![CDATA[Ese (ababangikanyamana) bishyiriyeho abavugizi batari Allah? Vuga uti “None se n’iyo baba nta cyo batunze cyangwa nta bwenge bafite (mwakomeza kubiringira)?”]]></translation>
<footnotes></footnotes>
</aya>
<aya number="44">
<translation><![CDATA[Vuga uti “Ubuvugizi bwose ni ubwa Allah. Ni We nyir’ubwami bw’ibirere n’isi. Kandi iwe ni ho muzagarurwa.”]]></translation>
<footnotes></footnotes>
</aya>
<aya number="45">
<translation><![CDATA[Kandi iyo havuzwe Allah wenyine, imitima y’abatemera imperuka irabyinubira, nyamara havugwa ibitari We (Allah), bakanezerwa.]]></translation>
<footnotes></footnotes>
</aya>
<aya number="46">
<translation><![CDATA[Vuga uti “Nyagasani wanjye! Muremyi w’ibirere n’isi! Umumenyi w’ibitagaragara n’ibigaragara! Ni Wowe uzakiranura abagaragu bawe ku byo batavugagaho rumwe.”]]></translation>
<footnotes></footnotes>
</aya>
<aya number="47">
<translation><![CDATA[Kandi iyo inkozi z’ibibi ziza kuba zifite ibiri mu isi byose ndetse n’ibindi nka byo, zari kubitangaho incungu kugira ngo bizirinde ibihano bibi byo ku munsi w’imperuka. Kandi bazagaragarizwa na Allah ibyo batakekaga (ibihano).]]></translation>
<footnotes></footnotes>
</aya>
<aya number="48">
<translation><![CDATA[Ndetse bazanagaragarizwa ibibi bakoze, kandi bazazengurukwa n’ibyo bajyaga bannyega.]]></translation>
<footnotes></footnotes>
</aya>
<aya number="49">
<translation><![CDATA[N’iyo umuntu agezweho n’amakuba, aradusaba hanyuma (ya makuba) twayahinduramo inema ziduturutseho, akavuga ati “Mu by’ukuri ibi nabihawe kubera ubumenyi bwanjye (ku bw’ibyo sinkeneye gushimira Allah). (Si ko bimeze) ahubwo ni ibigeragezo, uretse ko abenshi muri bo batabizi.”]]></translation>
<footnotes></footnotes>
</aya>
<aya number="50">
<translation><![CDATA[Rwose abababanjirije bavuze nk’ibi, ariko ibyo bakoraga nta cyo byabamariye.]]></translation>
<footnotes></footnotes>
</aya>
<aya number="51">
<translation><![CDATA[Nuko bagerwaho n’ingaruka z’ibyo bakoze. Kandi na babandi bakoze ibibi muri bo (abahakanyi b’i Maka), bazagerwaho n’ingaruka z’ibibi bakoze, ndetse ntibananiye (Allah kuba yabahana bakiri ku isi).]]></translation>
<footnotes></footnotes>
</aya>
<aya number="52">
<translation><![CDATA[Ese ntibazi ko Allah yongerera amafunguro uwo ashaka akanayagabanyiriza uwo ashaka? Mu by’ukuri muri ibyo hari ibimenyetso ku bantu bemera.]]></translation>
<footnotes></footnotes>
</aya>
<aya number="53">
<translation><![CDATA[Vuga (yewe Muhamadi) uti “Yemwe bagaragu banjye mwakabije mu kwihemukira! Ntimukajye mwiheba kuko impuhwe za Allah (zikiriho). Mu by’ukuri Allah ababarira ibyaha byose. Kandi ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="54">
<translation><![CDATA[Kandi nimwicuze kwa Nyagasani wanyu munamwicisheho bugufi mbere y’uko mugerwaho n’ibihano, hanyuma ntimutabarwe.]]></translation>
<footnotes></footnotes>
</aya>
<aya number="55">
<translation><![CDATA[Munakurikire ibyiza mwamanuriwe (Qur’an) biturutse kwa Nyagasani wanyu, mbere y’uko mugerwaho n’ibihano bibatunguye mutabizi.]]></translation>
<footnotes></footnotes>
</aya>
<aya number="56">
<translation><![CDATA[(Ibyo ni) ukugira ngo hatazagira uvuga ati “Mbega akaga ngize kubera kudohoka ku mategeko ya Allah, kandi rwose nari umwe mu bayakerensaga.”]]></translation>
<footnotes></footnotes>
</aya>
<aya number="57">
<translation><![CDATA[Cyangwa akavuga ati “Rwose iyo Allah aza kunyobora, nari kuba mu bagandukira (Allah).”]]></translation>
<footnotes></footnotes>
</aya>
<aya number="58">
<translation><![CDATA[Cyangwa se igihe azaba abonye ibihano akavuga ati “Rwose iyaba nari mbonye amahirwe yo kugaruka ku isi, nari kuzaba mu bakora ibyiza.”]]></translation>
<footnotes></footnotes>
</aya>
<aya number="59">
<translation><![CDATA[(Azasubizwa ati) “Niko biri! Rwose wagezweho n’ibimenyetso byanjye maze urabihakana, uribona ndetse uba mu bahakanyi.”]]></translation>
<footnotes></footnotes>
</aya>
<aya number="60">
<translation><![CDATA[Ndetse no ku munsi w’imperuka, uzabona uburanga bwa ba bandi bahimbiye Allah (ibinyoma) bwijimye. Ese muri Jahanamu si ho buturo bw’abibone?]]></translation>
<footnotes></footnotes>
</aya>
<aya number="61">
<translation><![CDATA[Kandi Allah azarokora ba bandi batinye Nyagasani wabo abaha ibyicaro byabo byiza (mu Ijuru). Ntibazigera bagerwaho n’ikibi (icyo ari cyo cyose) ndetse ntibazagira n’agahinda.]]></translation>
<footnotes></footnotes>
</aya>
<aya number="62">
<translation><![CDATA[Allah ni Umuremyi wa buri kintu, kandi ni na We muhagararizi wa buri kintu.]]></translation>
<footnotes></footnotes>
</aya>
<aya number="63">
<translation><![CDATA[Ni We nyir’imfunguzo z’ibiri mu birere no mu isi. Naho ba bandi bahakanye ibimenyetso bya Allah, ni bo bazaba abanyagihombo.]]></translation>
<footnotes></footnotes>
</aya>
<aya number="64">
<translation><![CDATA[Vuga (yewe Muhamadi) uti “Ese ibitari Allah ni byo muntegeka kugaragira, yemwe mwa njiji mwe?”]]></translation>
<footnotes></footnotes>
</aya>
<aya number="65">
<translation><![CDATA[Kandi rwose wahishuriwe (wowe Muhamadi) nk’uko Intumwa zakubanjirije zahishuriwe ko nuramuka ubangikanyije Allah, ibikorwa byawe byose bizaba imfabusa, kandi nta kabuza uzaba mu banyagihombo.]]></translation>
<footnotes></footnotes>
</aya>
<aya number="66">
<translation><![CDATA[Ahubwo Allah (wenyine) ube ari We ugaragira, kandi ube mu bashimira.]]></translation>
<footnotes></footnotes>
</aya>
<aya number="67">
<translation><![CDATA[Kandi (ababangikanyamana) ntabwo bahaye Allah icyubahiro kimukwiye. No ku munsi w’imperuka ibiri mu isi byose bizaba biri mu kuboko kwe (mu gipfunsi kimwe), ndetse n’ibirere bizazingazingirwa mu kuboko kwe kw’iburyo. Ubutagatifu ni ubwe kandi nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="68">
<translation><![CDATA[Nuko ubwo impanda izavuzwa, abari mu birere no mu isi bazagwa igihumure (bapfe), uretse uwo Allah azashaka. Hanyuma yongere ivuzwe bwa kabiri, maze bahaguruke (bazuke bose) bategereje (uko Allah ari bubagenze).]]></translation>
<footnotes></footnotes>
</aya>
<aya number="69">
<translation><![CDATA[Kandi isi izarabagirana biturutse ku rumuri rwa Nyagasani wayo, nuko buri wese ahabwe igitabo (cy’ibikorwa bye), hanyuma abahanuzi n’abahamya bazanwe, maze (abantu) bacirwe urubanza mu kuri, batarenganyijwe.]]></translation>
<footnotes></footnotes>
</aya>
<aya number="70">
<translation><![CDATA[Na buri wese azahemberwa ibyo yakoze, kandi (Allah) ni We uzi bihebuje ibyo bakoraga.]]></translation>
<footnotes></footnotes>
</aya>
<aya number="71">
<translation><![CDATA[Abahakanyi bazajyanwa muri Jahanamu mu matsinda, kugeza ubwo bazayigeraho maze imiryango yayo igafunguka, nuko abarinzi bayo bavuge bati “Ese ntimwagezweho n’Intumwa zibaturutsemo, zibasomera amagambo (Ayat) ya Nyagasani wanyu, ndetse zinababurira kuzahura n’uyu munsi wanyu?” Bazavuga bati “Yego! Ahubwo imvugo y’ibihano yabaye impamo ku bahakanyi (ari bo twe).”]]></translation>
<footnotes></footnotes>
</aya>
<aya number="72">
<translation><![CDATA[Nuko babwirwe bati “Nimwinjire mu miryango ya Jahanamu, muzabamo ubuziraherezo. Kandi ni bwo buturo bubi bw’abibone!”]]></translation>
<footnotes></footnotes>
</aya>
<aya number="73">
<translation><![CDATA[Naho ba bandi batinye Nyagasani wabo, bazajyanwa mu ijuru bari mu matsinda, kugeza ubwo bazarigeraho maze imiryango yaryo ifunguke, nuko abarinzi baryo bavuge bati “Amahoro nabe kuri mwe! Mwakoze neza, ngaho nimuryinjiremo (muribemo) ubuziraherezo.”]]></translation>
<footnotes></footnotes>
</aya>
<aya number="74">
<translation><![CDATA[Na bo bavuge bati “Ishimwe n’ikuzo ni ibya Allah, We wubahirije isezerano rye akanaduha kuzungura ubutaka bw’Ijuru tukaba dutuye aho dushaka. Mbega ukuntu ibihembo by’abakora neza ari byiza bihebuje!”]]></translation>
<footnotes></footnotes>
</aya>
<aya number="75">
<translation><![CDATA[Uzabona kandi abamalayika bakikije Ar’shi[1], basingiza ikuzo n’ishimwe bya Nyagasani wabo. Kandi (ibiremwa byose) bizakiranurwa mu kuri. Nuko havugwe ngo “Ishimwe n’ikuzo byuzuye ni ibya Allah, Nyagasani w’ibiremwa byose.”]]></translation>
<footnotes><![CDATA[[1] Reba uko twasobanuye iri jambo muri Surat ul A’araf, aya ya 54]]></footnotes>
</aya>
</sura>
<sura number="40">
<aya number="1">
<translation><![CDATA[Haa Miimu.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ihishurwa ry’igitabo (Qur’an) rituruka kuri Allah, Umunyacyubahiro bihebuje, Umumenyi uhebuje,]]></translation>
<footnotes></footnotes>
</aya>
<aya number="3">
<translation><![CDATA[Ubabarira ibyaha, Uwakira ukwicuza, Nyiribihano bikaze, Nyirinema. Nta yindi mana ibaho itari We, kandi Iwe ni ho garukiro.]]></translation>
<footnotes></footnotes>
</aya>
<aya number="4">
<translation><![CDATA[Nta bajya impaka ku bimenyetso bya Allah, usibye ba bandi bahakanye. Bityo, ntugashukwe no kwidegembya kwabo ku isi.]]></translation>
<footnotes></footnotes>
</aya>
<aya number="5">
<translation><![CDATA[Mbere yabo (Abakurayishi), n’abantu ba Nuhu ndetse n’udutsiko twaje nyuma yabo barahakanye. Kandi buri muryango w’abantu washakaga kwica Intumwa yawutumweho, ndetse bajya impaka zishingiye ku kinyoma bagamije kuburizamo ukuri, maze ndabafata (ndabahana). Mbega uko ibihano byanjye byari bimeze!]]></translation>
<footnotes></footnotes>
</aya>
<aya number="6">
<translation><![CDATA[Ndetse uko ni ko ijambo rya Nyagasani wawe (ry’ibihano) ryabaye impamo kuri ba bandi bahakanye, ko rwose ari abantu bo mu muriro.]]></translation>
<footnotes></footnotes>
</aya>
<aya number="7">
<translation><![CDATA[Ba bandi (abamalayika) bateruye Ar’shi[1] n’abayikikije, basingiza ikuzo rya Nyagasani wabo bakanamwemera, bakanasabira imbabazi ba bandi bemera (bagira bati) “Nyagasani wacu! Impuhwe n’ubumenyi byawe bigera kuri buri kintu. None babarira ibyaha ba bandi bakwicujijeho, bakanakurikira inzira yawe ndetse unabarinde ibihano byo mu muriro.”]]></translation>
<footnotes><![CDATA[[1] Reba ibisobanuro by’iri jambo muri Suratul A’araf, Ayat ya 54.]]></footnotes>
</aya>
<aya number="8">
<translation><![CDATA[“Nyagasani wacu! Unabinjize mu ijuru rihoraho (rya Edeni) wabasezeranyije, ndetse unaryinjizemo n’abari intungane mu bakurambere babo, mu bagore babo no mu rubyaro rwabo. Mu by’ukuri ni Wowe Munyembaraga zihebuje, Nyirubugenge buhambaye uhebuje.”]]></translation>
<footnotes></footnotes>
</aya>
<aya number="9">
<translation><![CDATA[Kandi unabarinde (ibihano by’) ibikorwa bibi, kuko uwo uzarinda (ibihano by’) ibikorwa bibi kuri uwo munsi rwose uzaba umugiriye impuhwe. Kandi iyo ni yo ntsinzi ihambaye.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri ba bandi bahakanye (ubwo bazaba binjizwa mu muriro) bazabwirwa bati “Rwose uburakari bwa Allah (abafitiye) burakomeye cyane kuruta ubwo mufitanye hagati yanyu (muri mu muriro), kubera ko mwajyaga muhamagarirwa kwemera ariko mugahakana.”]]></translation>
<footnotes></footnotes>
</aya>
<aya number="11">
<translation><![CDATA[Bazavuga bati “Nyagasani wacu! Watwambuye ubuzima ubugira kabiri (mbere y’ivuka ryacu n’igihe twavaga ku isi), unaduha ubuzima ubugira kabiri (igihe twavukaga n’igihe watuzuraga), none ubu twemeye ibyaha byacu. Ese haba hari inzira yo gusohoka (muri uyu muriro tukagaruka ku isi gukora ibikorwa byiza)?”]]></translation>
<footnotes></footnotes>
</aya>
<aya number="12">
<translation><![CDATA[Ibyo ni ukubera ko iyo mwahamagarirwaga kugaragira Allah wenyine, mwarahakanaga. Nyamara yabangikanywa (n’ibindi) mukaba ari bwo mwemera. Bityo, ubucamanza ni ubwa Allah, Uwikirenga, Usumba byose.]]></translation>
<footnotes></footnotes>
</aya>
<aya number="13">
<translation><![CDATA[(Allah) ni We ubereka ibimenyetso bye, akanabamanurira mu kirere (imvura ituma mubona) amafunguro, nyamara ntawuzirikana (ibyo bimenyetso) usibye ugarukira Allah.]]></translation>
<footnotes></footnotes>
</aya>
<aya number="14">
<translation><![CDATA[Bityo, nimwambaze Allah wenyine mumwegurira ibikorwa byanyu, kabone n’iyo byababaza abahakanyi.]]></translation>
<footnotes></footnotes>
</aya>
<aya number="15">
<translation><![CDATA[(Ni We) ufite urwego rusumba izindi, Nyiri Ar’shi.[1] Ku bw’itegeko rye, yohereza Roho (Malayika Jibril) k’uwo ashaka mu bagaragu be, kugira ngo aburire (abantu) umunsi bazahurira (hamwe).]]></translation>
<footnotes><![CDATA[[1] Reba ibisobanuro by’iri jambo muri Suratul A’araf, Aya ya 54]]></footnotes>
</aya>
<aya number="16">
<translation><![CDATA[Umunsi bose bazagaragara, nta na kimwe mu byabo kizihisha Allah. (Allah azavuga ati) “Uyu munsi ubwami ni ubwa nde?” (Allah azisubiza agira ati) “Ni ubwa Allah, Umwe rukumbi, Umunyembaraga z’ikirenga.”]]></translation>
<footnotes></footnotes>
</aya>
<aya number="17">
<translation><![CDATA[Uyu munsi buri wese arahemberwa ibyo yakoze. Uyu munsi nta mahugu (agirirwa uwo ari we wese). Mu by’ukuri Allah ni Ubanguka mu ibarura.]]></translation>
<footnotes></footnotes>
</aya>
<aya number="18">
<translation><![CDATA[Unababurire umunsi wegereje, ubwo imitima izaba ibageze mu ngoto bafite ubwoba. Inkozi z’ibibi nta nshuti zizagira ndetse nta n’umuvugizi (zizagira) uzumvwa.]]></translation>
<footnotes></footnotes>
</aya>
<aya number="19">
<translation><![CDATA[(Allah) azi neza amaso yuzuye uburyarya ndetse n’ibyo imitima ihishe.]]></translation>
<footnotes></footnotes>
</aya>
<aya number="20">
<translation><![CDATA[Kandi Allah aca imanza mu kuri, naho ibyo basenga bitari We, nta bubasha na mba bifite bwo guca urubanza. Mu by’ukuri Allah ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="21">
<translation><![CDATA[Ese ntibatambagira isi ngo barebe uko iherezo ry’abababanjirije ryagenze? Bari bafite imbaraga, banasize ibisigaratongo bihambaye ku isi kubarusha, nuko Allah abahanira ibyaha byabo. Kandi ntibigeze bagira ubarinda (ibihano bya) Allah.]]></translation>
<footnotes></footnotes>
</aya>
<aya number="22">
<translation><![CDATA[Ibyo ni ukubera ko Intumwa zabo zabageragaho zibazaniye ibitangaza bigaragara, maze bagahakana. Nuko Allah arabahana. Mu by’ukuri ni Umunyembaraga, Nyiribihano bikaze.]]></translation>
<footnotes></footnotes>
</aya>
<aya number="23">
<translation><![CDATA[Kandi rwose twohereje Musa tumuhaye ibimenyetso byacu na gihamya (ubutware) bigaragara,]]></translation>
<footnotes></footnotes>
</aya>
<aya number="24">
<translation><![CDATA[(Tumwohereza) kwa Farawo, Hamana na Qaruna, nuko baravuga bati “(Uyu) ni umurozi w’umubeshyi!”]]></translation>
<footnotes></footnotes>
</aya>
<aya number="25">
<translation><![CDATA[Maze ubwo (Musa) yabageragaho abazaniye ukuri kuduturutseho, baravuze bati “Nimwice abahungu mu bana b’abamwemeye, mureke abakobwa.” Ariko imigambi y’abahakanyi iganisha mu buyobe.]]></translation>
<footnotes></footnotes>
</aya>
<aya number="26">
<translation><![CDATA[Nuko Farawo aravuga ati “Nimundeke nice Musa, maze ahamagare Nyagasani we (amutabare). Mu by’ukuri ndatinya ko yahindura idini ryanyu cyangwa agakwirakwiza ubwononnyi mu gihugu (Misiri).”]]></translation>
<footnotes></footnotes>
</aya>
<aya number="27">
<translation><![CDATA[Musa aravuga ati “Mu by’ukuri nikinze kuri Nyagasani wanjye ari na We Nyagasani wanyu, ngo andinde buri wese wibona, utemera umunsi w’ibarura.”]]></translation>
<footnotes></footnotes>
</aya>
<aya number="28">
<translation><![CDATA[Maze umwemera wo mu bantu ba Farawo, wahishaga ukwemera kwe, aravuga ati “Ese murica umuntu mumuhora ko avuga ati ‘Nyagasani wanjye ni Allah?’ Kandi abazaniye ibimenyetso bigaragara biturutse kwa Nyagasani wanyu? Niba ari umubeshyi, ikinyoma cye kizamugaruka, kandi niba ari umunyakuri, bimwe mu byo abasezeranya bizababaho. Rwose Allah ntayobora urengera (amategeko ye), umunyakinyoma.”]]></translation>
<footnotes></footnotes>
</aya>
<aya number="29">
<translation><![CDATA[(Akomeza agira ati) “Yemwe bantu banjye, uyu munsi mufite ubwami, mwaratsinze ku isi, none ni nde wadutabara ibihano bya Allah biramutse bitugezeho?” Farawo aravuga ati “Nta gitekerezo nabaha uretse icyo mbona (ko cyabagirira akamaro), ndetse nta n’indi nzira mbayobora uretse kubaganisha mu nzira itunganye.”]]></translation>
<footnotes></footnotes>
</aya>
<aya number="30">
<translation><![CDATA[Nuko wa wundi wemeye aravuga ati “Yemwe bantu banjye! Mu by’ukuri ndatinya ko mwazagerwaho n’ibihano nk’ibyabaye ku munsi w’udutsiko,]]></translation>
<footnotes></footnotes>
</aya>
<aya number="31">
<translation><![CDATA[(Ibyo bihano) ni nk’ibyabaye ku bantu ba Nuhu, aba Adi, aba Thamudu n’ababayeho nyuma yabo. Kandi Allah ntabwo ashaka kurenganya abagaragu (be).”]]></translation>
<footnotes></footnotes>
</aya>
<aya number="32">
<translation><![CDATA[“Yemwe bantu banjye! Mu by’ukuri ndatinya ko mwazagerwaho (n’ibihano) ku munsi wo guhamagarana (hagati y’abantu bo mu ijuru n’abo mu muriro),[1]]]></translation>
<footnotes><![CDATA[[1] -Reba Surat ul A’araf: 44-50.]]></footnotes>
</aya>
<aya number="33">
<translation><![CDATA[Umunsi muzahindukira muhunga (mubonye umuriro), ntimuzabona ubakiza (ibihano bya) Allah.” Kandi uwo Allah yarekeye mu buyobe ntiyagira umuyobora.]]></translation>
<footnotes></footnotes>
</aya>
<aya number="34">
<translation><![CDATA[Kandi rwose Yusuf yari yarabagezeho na mbere afite ibimenyetso bigaragara, ariko mwagumye mu gushidikanya ku byo abazaniye. Nuko ubwo yari amaze gupfa, muravuga muti “Allah ntazigera yohereza indi ntumwa nyuma ye. Uko ni ko Allah arekera mu buyobe wa wundi urengera, ushidikanya.”]]></translation>
<footnotes></footnotes>
</aya>
<aya number="35">
<translation><![CDATA[Ba bandi bajya impaka ku magambo ya Allah kandi nta gihamya yabagezeho, (ibyo) Allah arabyanga bikomeye ndetse (bikangwa) n’abemeramana. Uko ni ko Allah adanangira umutima wa buri mwibone wese w’icyigomeke.]]></translation>
<footnotes></footnotes>
</aya>
<aya number="36">
<translation><![CDATA[Farawo aravuga ati “Yewe Hamana! Nyubakira umunara kugira ngo mbashe kugera mu mayira;]]></translation>
<footnotes></footnotes>
</aya>
<aya number="37">
<translation><![CDATA[“Amayira yo mu birere, no kugira ngo nshobore kubona Imana ya Musa; ariko ndakeka ko (Musa) ari umubeshyi.” Uko ni ko Farawo yakundishijwe ibikorwa bye bibi maze akumirwa mu nzira y’ukuri. Kandi ubugambanyi bwa Farawo nta cyo bwamumariye uretse ko bwatumye arimbuka.]]></translation>
<footnotes></footnotes>
</aya>
<aya number="38">
<translation><![CDATA[Naho wa wundi wemeye (wo mu bantu ba Farawo) aravuga ati “Yemwe bantu banjye! Nimunkurikire mbayobore mu nzira itunganye”;]]></translation>
<footnotes></footnotes>
</aya>
<aya number="39">
<translation><![CDATA[“Yemwe bantu banjye! Mu by’ukuri ubu buzima bw’isi ni umunezero w’igihe gito, kandi rwose (ubuzima bw’) imperuka ni bwo buturo buzahoraho.”]]></translation>
<footnotes></footnotes>
</aya>
<aya number="40">
<translation><![CDATA[“Uzakora igikorwa kibi azahembwa ikingana na cyo, naho uzakora igikorwa cyiza, yaba umugabo cyangwa umugore akaba ari n’umwemera; abo ni bo bazinjira mu ijuru, bahabwemo amafunguro nta kugererwa.”]]></translation>
<footnotes></footnotes>
</aya>
<aya number="41">
<translation><![CDATA[“Yemwe bantu banjye! Kuki mbahamagarira kurokoka, mwe mukampamagarira kugana umuriro?”]]></translation>
<footnotes></footnotes>
</aya>
<aya number="42">
<translation><![CDATA[“Murampamagarira guhakana Allah ngo mubangikanye n’ibyo ntafitiye ubumenyi? Nyamara njye ndabahamagarira kugana (Allah) Nyirimbaraga zihebuje, Ubabarira ibyaha.”]]></translation>
<footnotes></footnotes>
</aya>
<aya number="43">
<translation><![CDATA[“Nta gushidikanya ko ibyo mumpamagarira nta cyo byamarira mu byo nabisaba, haba ku isi cyangwa ku mperuka, kandi igarukiro ryacu ni kwa Allah. Kandi abarengera imbago (za Allah) ni bo bantu bo mu muriro.”]]></translation>
<footnotes></footnotes>
</aya>
<aya number="44">
<translation><![CDATA[“Kandi muzibuka ibyo mbabwira! Nanjye ibyanjye mbyeguriye Allah! Mu by’ukuri Allah ni Ubona abagaragu be mu buryo buhebuje.”]]></translation>
<footnotes></footnotes>
</aya>
<aya number="45">
<translation><![CDATA[Nuko Allah amurinda imigambi mibisha yabo bari bagambiriye, maze ibihano bibi bigota abantu ba Farawo.]]></translation>
<footnotes></footnotes>
</aya>
<aya number="46">
<translation><![CDATA[Umuriro bawushyirwamo mu gitondo na nimunsi (aho bari mu mva zabo), n’igihe umunsi w’imperuka wageze (abamalayika bazabwirwa bati): “Nimwinjize abantu ba Farawo mu bihano (umuriro) bikaze cyane.”]]></translation>
<footnotes></footnotes>
</aya>
<aya number="47">
<translation><![CDATA[Kandi (zirikana) ubwo bazatongana bari mu muriro (baterana amagambo), maze abanyantege nke babwire ba bandi bibonaga (ku isi) bati “Mu by’ukuri ni mwe twakurikiraga. Ese none hari icyo mwatumarira, mu kutugabanyiriza kuri ibi bihano by’umuriro?”]]></translation>
<footnotes></footnotes>
</aya>
<aya number="48">
<translation><![CDATA[Ba bandi bibonaga (ku isi) bazavuga bati “Rwose twese tuwurimo! Mu by’ukuri Allah yamaze gukiranura abagaragu be.”]]></translation>
<footnotes></footnotes>
</aya>
<aya number="49">
<translation><![CDATA[Nuko abari mu muriro bazabwire abarinzi ba Jahanamu bati “Nimudusabire Nyagasani wanyu atugabanyirize ibihano kabone n’ubwo byaba umunsi umwe.”]]></translation>
<footnotes></footnotes>
</aya>
<aya number="50">
<translation><![CDATA[Bazababwira bati “Ese Intumwa zanyu ntizabageragaho zibazaniye ibimenyetso bigaragara?” Bavuge bati “Ni byo (zatugezeho)!” (Abarinzi b’umuriro) bavuge bati “Ngaho nimusabe ariko ugusaba kw’abahakanyi nta cyo kumara uretse igihombo.”]]></translation>
<footnotes></footnotes>
</aya>
<aya number="51">
<translation><![CDATA[Mu by’ukuri dutabara Intumwa zacu na ba bandi bemeye (Intumwa bakazikurikira) bakiri mu buzima bw’isi, no ku munsi abahamya bazahagarara (babashinja ibyo bakoze).]]></translation>
<footnotes></footnotes>
</aya>
<aya number="52">
<translation><![CDATA[Umunsi urwitwazo rw’inkozi z’ibibi rutazagira icyo ruzimarira, ndetse bazagira umuvumo n’ubuturo bubi.]]></translation>
<footnotes></footnotes>
</aya>
<aya number="53">
<translation><![CDATA[Kandi rwose twahaye Musa umuyoboro (Tawurati), tunaha bene Isiraheli kuba abazungura b’icyo gitabo,]]></translation>
<footnotes></footnotes>
</aya>
<aya number="54">
<translation><![CDATA[(Ngo kibe) umuyoboro n’urwibutso ku bafite ubwenge.]]></translation>
<footnotes></footnotes>
</aya>
<aya number="55">
<translation><![CDATA[Bityo (yewe Muhamadi) ihangane! Mu by’ukuri isezerano rya Allah ni ukuri. Kandi usabe imbabazi z’ibyaha byawe, ndetse unasingize ikuzo rya Nyagasani wawe buri uko bwije na buri uko bucyeye.]]></translation>
<footnotes></footnotes>
</aya>
<aya number="56">
<translation><![CDATA[Mu by’ukuri ba bandi bajya impaka ku magambo ya Allah kandi nta gihamya yabagezeho, rwose nta kindi kiri mu mitima yabo usibye ubwibone (bwo gushaka gusumba Intumwa), kandi ntibazabigeraho. Bityo, jya wikinga kuri Allah (akurinde ibibi byabo). Mu by’ukuri ni We Uwumva cyane, Ubona bihebuje.]]></translation>
<footnotes></footnotes>
</aya>
<aya number="57">
<translation><![CDATA[Rwose iremwa ry’ibirere n’isi ni ryo rikomeye kuruta iremwa ry’abantu (no kubazura); nyamara abenshi mu bantu ntibabizi.]]></translation>
<footnotes></footnotes>
</aya>
<aya number="58">
<translation><![CDATA[Kandi utabona ntabwo ari kimwe n’ubona, ndetse na ba bandi bemeye bakanakora ibikorwa byiza si kimwe n’abakora ibibi. Ariko ni gake mwibuka.]]></translation>
<footnotes></footnotes>
</aya>
<aya number="59">
<translation><![CDATA[Mu by’ukuri imperuka izaza nta kuyishidikanyaho, ariko abenshi mu bantu ntibabyemera.]]></translation>
<footnotes></footnotes>
</aya>
<aya number="60">
<translation><![CDATA[Kandi Nyagasani wanyu yaravuze ati “Nimunsabe, ndabasubiza. Mu by’ukuri ba bandi bibona bakanga kunsenga (kunsaba), bazinjira mu muriro basuzuguritse.”]]></translation>
<footnotes></footnotes>
</aya>
<aya number="61">
<translation><![CDATA[Allah ni We wabashyiriyeho ijoro kugira ngo muriruhukemo ndetse anabashyiriraho amanywa kugira ngo mubashe kubona (bityo mushake ibibabeshaho). Mu by’ukuri Allah ni nyir’ingabire ku bantu; nyamara abenshi mu bantu ntibashima.]]></translation>
<footnotes></footnotes>
</aya>
<aya number="62">
<translation><![CDATA[Uwo ni Allah Nyagasani wanyu, Umuremyi wa buri kintu, nta yindi mana ibaho itari We. Ese ni gute mureka ukuri (mugasenga ibitari Allah)?]]></translation>
<footnotes></footnotes>
</aya>
<aya number="63">
<translation><![CDATA[Uko ni ko abahakanaga ibimenyetso bya Allah bateshwaga ukuri.]]></translation>
<footnotes></footnotes>
</aya>
<aya number="64">
<translation><![CDATA[Allah yabashyiriyeho isi nk’ahantu ho gutura kandi hatekanye, (anabaremera) ikirere nk’igisenge, nuko abaha amashusho maze arayatunganya, ndetse abaha n’amafunguro meza. Uwo ni we Allah, Nyagasani wanyu. Bityo, ubutagatifu ni ubwa Allah, Nyagasani w’ibiremwa byose.]]></translation>
<footnotes></footnotes>
</aya>
<aya number="65">
<translation><![CDATA[Ni We Uhoraho (Nyirubuzima bwuzuye), nta yindi mana ikwiye gusengwa by’ukuri uretse We. Bityo, nimumusabe mumuhariye kugaragirwa wenyine. Ishimwe n’ikuzo byuzuye ni ibya Allah, Nyagasani w’ibiremwa byose.]]></translation>
<footnotes></footnotes>
</aya>
<aya number="66">
<translation><![CDATA[Vuga uti “Mu by’ukuri nabujijwe kugaragira ibyo musenga bitari Allah, ubwo nagerwagaho n’ibimenyetso bigaragara biturutse kwa Nyagasani wanjye. Kandi nategetswe kwicisha bugufi imbere ya Nyagasani w’ibiremwa byose.”]]></translation>
<footnotes></footnotes>
</aya>
<aya number="67">
<translation><![CDATA[Ni We wabaremye abakomoye mu gitaka, hanyuma mu ntanga, hanyuma mu rusoro rw’amaraso, hanyuma abasohora (muri nyababyeyi) muri impinja, kugira ngo mugere ku bukure mu bwenge no mu gihagararo, hanyuma mube abasaza. No muri mwe harimo abapfa mbere, (Allah abikora gutyo) kugira ngo muzageze ku gihe cyagenwe, ngo wenda mwagira ubwenge.]]></translation>
<footnotes></footnotes>
</aya>
<aya number="68">
<translation><![CDATA[Ni We utanga ubuzima akanatanga urupfu. Kandi iyo aciye iteka ku kintu, mu by’ukuri arakibwira ngo “Ba, nuko kikaba! ”]]></translation>
<footnotes></footnotes>
</aya>
<aya number="69">
<translation><![CDATA[Ese ntubona ba bandi bajya impaka ku magambo ya Allah ukuntu bateshwa ukuri (bakajya mu buyobe)!]]></translation>
<footnotes></footnotes>
</aya>
<aya number="70">
<translation><![CDATA[Babandi bahinyuye igitabo (Qur’an) ndetse n’ibindi (bitabo) twoherereje Intumwa zacu, vuba aha bazaba bamenya (ko ibyo barimo atari ukuri)!]]></translation>
<footnotes></footnotes>
</aya>
<aya number="71">
<translation><![CDATA[Ubwo bazazirikwa imigozi y’ibyuma n’iminyururu mu majosi bakururwa,]]></translation>
<footnotes></footnotes>
</aya>
<aya number="72">
<translation><![CDATA[(Bagaragurwa) mu mazi yatuye, hanyuma batwikirwe mu muriro.]]></translation>
<footnotes></footnotes>
</aya>
<aya number="73">
<translation><![CDATA[Maze babwirwe bati “Biri hehe ibyo mwajyaga mugaragira (ibigirwamana)]]></translation>
<footnotes></footnotes>
</aya>
<aya number="74">
<translation><![CDATA[Muretse Allah?” Bavuge bati “Twabibuze! Ahubwo na mbere nta n’ibyo twasengaga.” Uko ni ko Allah arekera abahakanyi mu buyobe.]]></translation>
<footnotes></footnotes>
</aya>
<aya number="75">
<translation><![CDATA[Ibyo (bihano mubihawe) kubera ko ku isi mwajyaga mwishimira (ibangikanyamana) bitari mu kuri, ndetse no kubera ko mwajyaga mwishimira cyane (ibibi mwakoraga).]]></translation>
<footnotes></footnotes>
</aya>
<aya number="76">
<translation><![CDATA[Ngaho nimwinjire mu miryango y’umuriro wa Jahanamu, muzabamo ubuziraherezo. Kandi ni bwo buturo bubi bw’abibone.]]></translation>
<footnotes></footnotes>
</aya>
<aya number="77">
<translation><![CDATA[Bityo, jya wihangana (yewe Muhamadi), mu by’ukuri isezerano rya Allah ni ukuri. Kandi n’iyo twakwereka bimwe mu byo tubasezeranya (ukiri ku isi), cyangwa tukakuzuriza igihe cyawe cyo kubaho (tukakwambura ubuzima), (uko byagenda kose) iwacu ni ho bazagarurwa.]]></translation>
<footnotes></footnotes>
</aya>
<aya number="78">
<translation><![CDATA[Kandi rwose twohereje Intumwa (nyinshi) mbere yawe; muri zo hari izo twakubariye inkuru zazo, ndetse hari n’izo tutakubwiye ibyazo. Ntibyashoboka ko hari Intumwa yagira igitangaza ikora itabishobojwe na Allah. Ariko itegeko rya Allah (ry’ibihano) nirisohora, imanza zizacibwa mu kuri, kandi icyo gihe igihombo kizaba icy’abanyabinyoma.]]></translation>
<footnotes></footnotes>
</aya>
<aya number="79">
<translation><![CDATA[Allah ni We wabahaye amatungo kugira ngo mugire ayo mugendaho ndetse n’ayo murya.]]></translation>
<footnotes></footnotes>
</aya>
<aya number="80">
<translation><![CDATA[Munayafiteho n’izindi nyungu nyinshi ndetse anabafasha kugera ku byo mwifuza mu mitima yanyu. Muyagendaho (ku butaka) mukanagenda mu mato.]]></translation>
<footnotes></footnotes>
</aya>
<aya number="81">
<translation><![CDATA[Anabereka ibimenyetso bye. Ese ni ibihe bimenyetso bya Allah muhakana?]]></translation>
<footnotes></footnotes>
</aya>
<aya number="82">
<translation><![CDATA[Ese (abahakanyi) ntibatambagira isi ngo barebe uko iherezo ry’abababanjirije ryagenze? Bari benshi kubarusha banabarusha imbaraga, ndetse banasize byinshi ku isi kubarusha; nyamara ibyo bakoraga nta cyo byabamariye.]]></translation>
<footnotes></footnotes>
</aya>
<aya number="83">
<translation><![CDATA[Nuko ubwo bagerwagaho n’Intumwa zabo zibazaniye ibimenyetso bigaragara, biratanye ubumenyi bari bafite, maze bagotwa n’ibyo bajyaga bakerensa (ibihano).]]></translation>
<footnotes></footnotes>
</aya>
<aya number="84">
<translation><![CDATA[Nuko babonye ibihano byacu, baravuga bati “Twemeye Allah wenyine, kandi duhakanye ibyo twajyaga tumubangikanya na byo.”]]></translation>
<footnotes></footnotes>
</aya>
<aya number="85">
<translation><![CDATA[Ukwemera kwabo nta cyo kwabamariye nyuma yo kubona ibihano byacu. Uwo ni wo wari umugenzo wa Allah ku bagaragu be mu bihe byo hambere. Kandi icyo gihe igihombo cyabaye icy’abahakanyi (ubwo ibihano byacu byabageragaho).]]></translation>
<footnotes></footnotes>
</aya>
</sura>
<sura number="41">
<aya number="1">
<translation><![CDATA[Haa Miim.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ihishurwa ry’(iyi Qur’an) ryaturutse kwa (Allah) Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="3">
<translation><![CDATA[Ni igitabo gifite imirongo yasesenguwe, gisomwa mu rurimi rw’Icyarabu ku bantu basobanukiwe (kuko ari bo babimenya bakanabishyira mu bikorwa),]]></translation>
<footnotes></footnotes>
</aya>
<aya number="4">
<translation><![CDATA[(Icyo gitabo) kivuga inkuru nziza ndetse kikanaburira, nyamara abenshi muri bo bagitera umugongo, bityo ntibumve (ngo bacyemere).]]></translation>
<footnotes></footnotes>
</aya>
<aya number="5">
<translation><![CDATA[Baranavuga bati “Imitima yacu iranangiye (ntishobora kumva) ibyo uduhamagarira, kandi n’amatwi yacu yarazibye ndetse hagati yacu na we hari urusika, bityo kora ibyawe natwe dukore ibyacu.”]]></translation>
<footnotes></footnotes>
</aya>
<aya number="6">
<translation><![CDATA[Vuga (yewe Muhamadi) uti “Mu by’ukuri njye ndi umuntu nkamwe, nahishuriwe ko Imana yanyu ari imwe rukumbi (Allah). Bityo, nimuyitunganire kandi muyicuzeho, (munamenye ko) ibyago bihambaye bizaba ku babangikanyamana.”]]></translation>
<footnotes></footnotes>
</aya>
<aya number="7">
<translation><![CDATA[Ni ba bandi badatanga amaturo bakanahakana imperuka.]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri ba bandi bemeye bakanakora ibikorwa byiza bazagororerwa ibihembo bihoraho.]]></translation>
<footnotes></footnotes>
</aya>
<aya number="9">
<translation><![CDATA[Vuga (yewe Muhamadi) uti “Ese mu by’ukuri muhakana uwaremye isi mu minsi ibiri ndetse mukamubangikanya n’ibigirwamana? Uwo ni We Nyagasani w’ibiremwa byose”,]]></translation>
<footnotes></footnotes>
</aya>
<aya number="10">
<translation><![CDATA[Yayishimangiyeho imisozi ku buso bwayo ndetse anayiha imigisha, anayigenaho ibitunga (ibinyabuzima) biyiriho mu minsi ine ingana.[1] (Icyo ni cyo gisubizo) kubabaza (iby’iremwa ryayo).]]></translation>
<footnotes><![CDATA[[1] Iminsi ine ingana ivugwa muri uyu murongo ihwanye n’iminsi ibiri Allah yaremyemo isi, hanyuma akarema ibiyiriho n’ibigomba gutunga ibiyiriho mu yindi minsi ibiri; yose hamwe ikaba iminsi ine.]]></footnotes>
</aya>
<aya number="11">
<translation><![CDATA[Hanyuma yerekera ku kirere mu gihe cyari umwotsi, maze arakibwira cyo n’isi ati “Nimuze mwembi, mwanze mukunze!” Nuko biravuga biti “Tuje turi abumvira.”]]></translation>
<footnotes></footnotes>
</aya>
<aya number="12">
<translation><![CDATA[Nuko (cya kirere) aca iteka (ryo kukiremamo) ibirere birindwi mu minsi ibiri, maze ahishurira buri kirere inshingano zacyo. Kandi ikirere cyegereye isi twagitakishije amatara (inyenyeri), anakirinda (kuvogerwa n‘amashitani). Uko ni ukugena kwa (Allah) Umunyacyubahiro bihebuje, Umumenyi uhebuje.]]></translation>
<footnotes></footnotes>
</aya>
<aya number="13">
<translation><![CDATA[Nibaramuka birengagije (ibyo ubabwira), uvuge uti “Ndababurira kuzagerwaho n’urusaku rw’inkuba nk’urw’iyarimbuye aba Adi n’aba Thamudu.”]]></translation>
<footnotes></footnotes>
</aya>
<aya number="14">
<translation><![CDATA[Ubwo Intumwa zabageragaho zibaturutse imbere n’inyuma, zarababwiye ziti “Ntimukagire indi mana musenga itari Allah.” Hanyuma baravuga bati “Iyo Nyagasani wacu ashaka (kutwoherereza Intumwa) yari kohereza abamalayika. Rwose twe duhakanye ubwo butumwa (muvuga ko mwaje) mutuzaniye.”]]></translation>
<footnotes></footnotes>
</aya>
<aya number="15">
<translation><![CDATA[Naho aba Adi bagize ubwibone ku isi bitari mu kuri, maze baravuga bati “Ni nde waturusha imbaraga?” Ese ntibabona ko Allah wabaremye ari We ubarusha imbaraga? Kandi bahakanaga ibimenyetso byacu.]]></translation>
<footnotes></footnotes>
</aya>
<aya number="16">
<translation><![CDATA[Nuko tuboherereza inkubi y’umuyaga uvuza ubuhuha mu minsi y’amakuba, kugira ngo tubasogongeze ku bihano bibasuzuguza mu buzima bwo ku isi. Kandi ibihano by’imperuka ni byo bizabasuzuguza kurushaho, ndetse ntibazanatabarwa.]]></translation>
<footnotes></footnotes>
</aya>
<aya number="17">
<translation><![CDATA[N’aba Thamudu twabayoboye (inzira igororotse), ariko aho kuyoboka bahisemo ubuhumyi (kwirengagiza ukuri). Nuko bakubitwa n’inkuba nk’igihano gisuzuguritse cy’ibyo bakoraga.]]></translation>
<footnotes></footnotes>
</aya>
<aya number="18">
<translation><![CDATA[Maze turokora ba bandi bemeye kandi bagandukira Allah.]]></translation>
<footnotes></footnotes>
</aya>
<aya number="19">
<translation><![CDATA[(Ubibutse) umunsi abanzi ba Allah bazakoranyirizwa hamwe bajyanywe mu muriro; (aba mbere n’aba nyuma) nuko bawuganishweho.]]></translation>
<footnotes></footnotes>
</aya>
<aya number="20">
<translation><![CDATA[Maze nibamara kuwugeraho, amatwi yabo n’amaso yabo ndetse n’impu zabo bizabashinja ibyo bajyaga bakora.]]></translation>
<footnotes></footnotes>
</aya>
<aya number="21">
<translation><![CDATA[Nuko babwire impu zabo bati “Kuki mwadushinjije (ibyo twakoze)?” Maze zivuge ziti “Allah wahaye buri kintu ubushobozi bwo kuvuga ni We watumye tuvuga. Kandi ni na We wabaremye bwa mbere, ndetse iwe ni ho muzagarurwa.”]]></translation>
<footnotes></footnotes>
</aya>
<aya number="22">
<translation><![CDATA[Nta n’ubwo mwari gushobora guhisha (ibyo mwakoraga) amatwi yanyu, amaso yanyu, cyangwa impu zanyu kugira ngo bitazabashinja. Ahubwo mwibwiraga ko Allah atazi byinshi mu byo mukora.]]></translation>
<footnotes></footnotes>
</aya>
<aya number="23">
<translation><![CDATA[Uko kwari ugukeka kwanyu mwakekeraga Nyagasani wanyu gutumye mworama, mukaba mubaye mu banyagihombo.]]></translation>
<footnotes></footnotes>
</aya>
<aya number="24">
<translation><![CDATA[Bityo, nibashobora kwihangana, umuriro ni wo uzaba ubuturo bwabo, kandi nibasaba binginga kugarurwa ku isi, ntibazayigarurwaho.]]></translation>
<footnotes></footnotes>
</aya>
<aya number="25">
<translation><![CDATA[Kandi twabateguriye inshuti magara (amashitani mu bantu no mu majini) zibakundisha (ibikorwa byabo bibi) mu buzima bwo ku isi, (zinabibagiza) ubuzima bw’imperuka. Maze bahamwa n’imvugo (y’ibihano) nk’iyahamye amajini n’abantu babayeho mbere yabo. Mu by’ukuri ni abanyagihombo.]]></translation>
<footnotes></footnotes>
</aya>
<aya number="26">
<translation><![CDATA[Kandi ba bandi bahakanye (bajyaga babwirana) bati “Ntimukumve iyi Qur’an (igihe isomwa), ahubwo mujye muyirogoya kugira ngo mutsinde (Muhamadi).”]]></translation>
<footnotes></footnotes>
</aya>
<aya number="27">
<translation><![CDATA[Ariko rwose ba bandi bahakanye tuzabasogongeza ibihano bikaze, kandi rwose tuzabahembera ibibi bakoraga.]]></translation>
<footnotes></footnotes>
</aya>
<aya number="28">
<translation><![CDATA[Umuriro ni cyo gihembo cy’abanzi ba Allah, bazawubamo iteka, ari igihembo cy’uko bahakanaga amagambo yacu.]]></translation>
<footnotes></footnotes>
</aya>
<aya number="29">
<translation><![CDATA[Kandi ba bandi bahakanye bazavuga bati “Nyagasani wacu! Twereke abatuyobeje bo mu majini no mu bantu, maze tubashyire munsi y’ibirenge byacu kugira ngo basuzugurike.”]]></translation>
<footnotes></footnotes>
</aya>
<aya number="30">
<translation><![CDATA[Mu by’ukuri ba bandi bavuze bati “Nyagasani wacu ni Allah” hanyuma bagashikama (ku kuri), bazamanukirwa n’abamalayika (mu gihe cyabo cyo gupfa, bababwira bati) “Mwigira ubwoba ndetse n’agahinda, ahubwo nimwakire inkuru nziza y’ijuru mwajyaga musezeranywa”,]]></translation>
<footnotes></footnotes>
</aya>
<aya number="31">
<translation><![CDATA[“Twebwe turi inshuti zanyu mu buzima bwo ku isi ndetse n’ubwo ku mperuka. Kandi (mu ijuru) muzahabwamo ibyo imitima yanyu izifuza, ndetse murihabwemo ibyo muzasaba byose.”]]></translation>
<footnotes></footnotes>
</aya>
<aya number="32">
<translation><![CDATA[(Ibyo) bizaba ari izimano riturutse kuri (Allah) Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="33">
<translation><![CDATA[Ni nde wavuga imvugo nziza kurusha wa wundi uhamagarira (abantu) kugana Allah, kandi agakora ibikorwa byiza, nuko akavuga ati “Mu by’ukuri njye ndi umwe mu bicisha bugufi” (Abayisilamu).”]]></translation>
<footnotes></footnotes>
</aya>
<aya number="34">
<translation><![CDATA[Kandi igikorwa cyiza n’ikibi ntibishobora kungana. Bityo, inabi (wakorewe) jya uyikosoza ineza; ibyo bizatuma uwo mwari mufitanye urwango aba nk’inshuti yawe magara.]]></translation>
<footnotes></footnotes>
</aya>
<aya number="35">
<translation><![CDATA[Ariko (ibyo) ntababihabwa usibye ba bandi bihangana, ndetse nta n’undi wabihabwa usibye umunyamahirwe ahambaye.]]></translation>
<footnotes></footnotes>
</aya>
<aya number="36">
<translation><![CDATA[Kandi Shitani niramuka ishatse kugushuka, ujye wikinga kuri Allah. Mu by’ukuri (Allah) ni We Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="37">
<translation><![CDATA[No mu bimenyetso bye (Allah) harimo ijoro n’amanywa, ndetse n’izuba n’ukwezi. Bityo, ntimukubamire izuba cyangwa ukwezi, ahubwo mujye mwubamira Allah We wabiremye, niba koko ari We wenyine mugaragira.]]></translation>
<footnotes></footnotes>
</aya>
<aya number="38">
<translation><![CDATA[Ariko nibibona (bakanga kugaragira Allah), bamenye ko abari kwa Nyagasani wawe (abamalayika) bamwambaza ijoro n’amanywa, batarambirwa na gato.]]></translation>
<footnotes></footnotes>
</aya>
<aya number="39">
<translation><![CDATA[No mu bimenyetso bye (Allah) nuko ubona isi yumaganye, maze twayimanuraho amazi (imvura) ikanyeganyega ikanarumbuka, ndetse ikanameraho ibimera. Mu by’ukuri uyiha ubuzima ni na We uzazura abapfuye. Rwose ni We ufite ubushobozi bwa buri kintu.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri abagoreka amagambo yacu ntitubayobewe. Ese wa wundi uzajugunywa mu muriro ni we uzaba mwiza kurusha wa wundi uzaza atekanye ku munsi w’imperuka? Ngaho nimukore ibyo mushaka. Mu by’ukuri Allah ni We ubona bihebuje ibyo mukora.]]></translation>
<footnotes></footnotes>
</aya>
<aya number="41">
<translation><![CDATA[Mu by’ukuri ba bandi bahakanye urwibutso (Qur’an) ubwo rwabageragaho (tuzabahana). Kandi mu by’ukuri urwo (rwibutso) ni igitabo cyubashywe.]]></translation>
<footnotes></footnotes>
</aya>
<aya number="42">
<translation><![CDATA[Nta makosa akirangwamo, yaba ari muri cyo cyangwa aturutse hanze yacyo. Ni igitabo cyahishuwe giturutse kwa (Allah) Umumenyi uhebuje, Ushimwa cyane.]]></translation>
<footnotes></footnotes>
</aya>
<aya number="43">
<translation><![CDATA[Nta byo ubwirwa (yewe Muhamadi) bitabwiwe Intumwa zakubanjirije. Mu by’ukuri Nyagasani wawe ni Nyirimbabazi, akaba na Nyiribihano bibabaza.]]></translation>
<footnotes></footnotes>
</aya>
<aya number="44">
<translation><![CDATA[Kandi iyo (Qur’an) tuza kuyihishura mu rurimi rutari Icyarabu, (ababangikanyamana) bari kuvuga bati “Kuki imirongo yayo idasobanutse (mu rurimi rwacu twumva)?” (Allah ati) “Ese yaba itari mu Cyarabu igahishurirwa Umwarabu?” Vuga (yewe Muhamadi) uti “(Iyi Qur’an) ni umuyoboro ikaba n’umuti (ku bemeramana). Naho ba bandi batayemera, amatwi yabo yarazibye ndetse n’imitima yabo yuzuye umwijima (ntibashaka kuyisobanukirwa). Abo bameze nk’abahamagarirwa ahantu kure.”]]></translation>
<footnotes></footnotes>
</aya>
<aya number="45">
<translation><![CDATA[Kandi rwose Musa twamuhaye igitabo (Tawurati) ariko nticyavugwaho rumwe. N’iyo bitaza kuba ijambo riturutse kwa Nyagasani ryabanje (ryo kudahaniraho), bari guhita bacirwaho iteka (ryo kurimbuka). Mu by’ukuri bo bari mu gushidikanya guteye amakenga.]]></translation>
<footnotes></footnotes>
</aya>
<aya number="46">
<translation><![CDATA[Ukoze igikorwa cyiza aba acyikoreye, ndetse n’ukoze ikibi aba acyikoreye. Kandi Nyagasani wawe ntarenganya abagaragu be.”]]></translation>
<footnotes></footnotes>
</aya>
<aya number="47">
<translation><![CDATA[Ubumenyi bw’umunsi w’imperuka bwihariwe na We (Allah). Kandi nta mbuto zishobora gusohoka mu bishishwa byazo ngo zimere, ndetse nta n’ikigore cyatwita cyangwa ngo kibyare bitari mu bumenyi bwe. N’umunsi (Allah) azabahamagara agira ati “Ibyo mwambangikanyaga na byo biri he?” Bazavuga bati “Ubu turakumenyesha ko nta n’umwe muri twe waba umuhamya (ko ufite uwo mubangikanye).”]]></translation>
<footnotes></footnotes>
</aya>
<aya number="48">
<translation><![CDATA[Nuko ibyo basengaga mbere (ku isi) bizabitarura babibure! Icyo gihe ni bwo bazamenya ko nta buhungiro bafite.]]></translation>
<footnotes></footnotes>
</aya>
<aya number="49">
<translation><![CDATA[Umuntu ntajya arambirwa gusaba ibyiza, ariko iyo agezweho n’ikibi, ariheba agacika intege.]]></translation>
<footnotes></footnotes>
</aya>
<aya number="50">
<translation><![CDATA[N’iyo tumusogongeje ku mpuhwe ziduturutseho nyuma yo kugerwaho n’ingorane, rwose aravuga ati “Ibi mbibonye kuko mbikwiye, kandi sinkeka ko imperuka izabaho. Kandi nindamuka nsubijwe no kwa Nyagasani wanjye, mu by’ukuri nzagirayo ibyiza kurushaho.” Rwose tuzabwira ba bandi bahakanye ibyo bakoze, ndetse tunabumvisha ibihano bikomeye.]]></translation>
<footnotes></footnotes>
</aya>
<aya number="51">
<translation><![CDATA[Kandi iyo duhaye umuntu ingabire, arirengagiza (yanga gushimira Nyagasani we), akitaza akanishyira hejuru, ariko ikibi cyamugeraho agatakamba cyane.]]></translation>
<footnotes></footnotes>
</aya>
<aya number="52">
<translation><![CDATA[Vuga (yewe Muhamadi) uti “Mutekereze nk’ubu iyi (Qur’an) iramutse ituruka kwa Allah hanyuma mukaba muyihakana, (icyo gihe) ni nde waba warayobye kurusha wa wundi uri mu bwigomeke bwa kure?”]]></translation>
<footnotes></footnotes>
</aya>
<aya number="53">
<translation><![CDATA[(Vuba aha) tuzabereka ibimenyetso byacu mu isanzure ndetse no muri bo ubwabo, kugeza ubwo bagaragarijwe ko iyi (Qur’an) ari ukuri. Ese ntibihagije kuba Nyagasani wawe ari We muhamya wa buri kintu?]]></translation>
<footnotes></footnotes>
</aya>
<aya number="54">
<translation><![CDATA[Menya ko mu by’ukuri (abahakanyi) bagishidikanya kuzahura na Nyagasani wabo. Menya ko mu by’ukuri (Allah) ari We uzi neza buri kintu akanakigiraho ububasha bwose.]]></translation>
<footnotes></footnotes>
</aya>
</sura>
<sura number="42">
<aya number="1">
<translation><![CDATA[Haa Miim]]></translation>
<footnotes></footnotes>
</aya>
<aya number="2">
<translation><![CDATA[A’in Siin Qaaf.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse]]></footnotes>
</aya>
<aya number="3">
<translation><![CDATA[Uko ni ko Allah, Umunyacyubahiro bihebuje, Nyirubugenge buhambaye, yaguhishuriye (Qur’an) ari na ko yahishuriye abakubanjirije.]]></translation>
<footnotes></footnotes>
</aya>
<aya number="4">
<translation><![CDATA[Ibiri mu birere n’ibiri mu isi ni ibye. Kandi ni We Uwikirenga, Uhambaye.]]></translation>
<footnotes></footnotes>
</aya>
<aya number="5">
<translation><![CDATA[Ibirere byenda gusandara, bihereye ku kiri hejuru y’ibindi (kubera igitinyiro cya Allah), abamalayika batagatifuza ishimwe rya Nyagasani wabo, bakanasabira imbabazi abari ku isi. Mumenye ko mu by’ukuri Allah ari We Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="6">
<translation><![CDATA[Na ba bandi bishyiriraho ibigirwamana baretse We, Allah ni We Murinzi wabo, kandi wowe ntabwo ubashinzwe.]]></translation>
<footnotes></footnotes>
</aya>
<aya number="7">
<translation><![CDATA[(Uko twahishuriye Intumwa zakubanjirije, yewe Muhamadi) ni na ko twaguhishuriye Qur’an iri mu rurimi rw’Icyarabu, kugira ngo uburire abatuye Umul Qura (Maka) n’abari mu nkengero zayo, kandi unaburire (abantu ibihano by’) umunsi w’ikoraniro udashidikanywaho. Ubwo itsinda rimwe rizaba riri mu ijuru, irindi riri mu muriro ugurumana.]]></translation>
<footnotes></footnotes>
</aya>
<aya number="8">
<translation><![CDATA[N’iyo Allah aza kubishaka yari kubagira umuryango (umat) umwe (uyoboka idini rimwe), ariko yinjiza mu mpuhwe ze abo ashaka. Kandi abahakanyi ntibazagira umurinzi cyangwa umutabazi.]]></translation>
<footnotes></footnotes>
</aya>
<aya number="9">
<translation><![CDATA[Ese (ababangikanyamana) bishyiriraho abarinzi mu cyimbo cye (Allah)? Nyamara Allah ni We Murinzi akaba ari na We uzura abapfuye, ndetse ni na We Ushobora byose.]]></translation>
<footnotes></footnotes>
</aya>
<aya number="10">
<translation><![CDATA[Kandi icyo ari cyo cyose mutavuzeho rumwe, itegeko ryacyo riba riri kwa Allah (mu gitabo cye). Uwo ni Allah, Nyagasani wanjye, ni We niringiye kandi ni na We nicuzaho.]]></translation>
<footnotes></footnotes>
</aya>
<aya number="11">
<translation><![CDATA[Umuhanzi w’ibirere n’isi; wabaremeye abagore ababakomoyemo, ndetse no mu matungo akaremamo ay’igitsina gabo n’igitsina gore; ni muri ubwo buryo mwororokamo. Ntagira icyo asa na cyo, kandi We ni Uwumva cyane, Ubona bihebuje.]]></translation>
<footnotes></footnotes>
</aya>
<aya number="12">
<translation><![CDATA[Afite imfunguzo z’ibiri mu birere no mu isi. Atuburira amafunguro uwo ashaka akanayatubiriza uwo ashaka. Mu by’ukuri ni Umumenyi wa byose.]]></translation>
<footnotes></footnotes>
</aya>
<aya number="13">
<translation><![CDATA[Ibyo yabategetse mu idini ni na byo yategetse Nuhu, ndetse n’ibyo twaguhishuriye (yewe Muhamadi), ni na byo twategetse Ibrahimu, Musa na Issa, tuvuga ko mugomba gutunganya idini mwirinda kunyuranya na ryo. Ababangikanyamana baremererwa n’ibyo mubahamagarira (byo kugaragira Imana imwe). Allah yihitiramo uwo ashaka, akanayobora inzira ye uwicuza.]]></translation>
<footnotes></footnotes>
</aya>
<aya number="14">
<translation><![CDATA[Kandi (abayoboke b’Intumwa za mbere) batandukanye nyuma yo kugerwaho n’ubumenyi (Qur’an) bitewe no kugirirana ishyari n’inzangano. N’iyo bitaza kuba ijambo ryaturutse kwa Nyagasani wawe ryabanje ryo (kudahaniraho) kugeza igihe kizwi (imperuka), bari gucirwaho iteka (ryo kurimbuka). Mu by’ukuri ba bandi bahaweho igitabo (Tawurati na Injili) umurage nyuma y’abo (bahakanyi), bagishidikanyaho mu buryo buteye amakenga.]]></translation>
<footnotes></footnotes>
</aya>
<aya number="15">
<translation><![CDATA[Bityo, iryo (dini ry’Ubuyisilamu ry’Intumwa zose) ube ari ryo uhamagarira (abantu), kandi ukomeze utungane nk’uko wabitegetswe, ntuzanakurikire irari ryabo. Unavuge uti “Nemera ibyo Allah yahishuye mu bitabo (byahawe Intumwa), kandi nategetswe gukoresha ubutabera muri mwe. Allah ni We Nyagasani wacu akaba ari na we Nyagasani wanyu. Dufite ibikorwa byacu namwe mukagira ibyanyu. Nta mpaka zikwiye kuba hagati yacu namwe. Allah azaduhuriza hamwe twese (aducire imanza). Kandi iwe ni ho garukiro (ryacu twese).]]></translation>
<footnotes></footnotes>
</aya>
<aya number="16">
<translation><![CDATA[Na ba bandi bajya impaka ku idini rya Allah nyuma y’uko riyobotswe, impaka zabo nta shingiro zifite kwa Nyagasani wabo. Bazagerwaho n’uburakari (bwa Allah), kandi bazahanishwa ibihano bikaze.]]></translation>
<footnotes></footnotes>
</aya>
<aya number="17">
<translation><![CDATA[Allah ni We wahishuye igitabo gikubiyemo ukuri n’ubutabera. Ese ni iki cyakubwira ko imperuka itari hafi?]]></translation>
<footnotes></footnotes>
</aya>
<aya number="18">
<translation><![CDATA[Ariko abatayemera bifuza ko yakwihutishwa, naho ba bandi bayemera barayitinya kandi bazi neza ko ari ukuri. Mumenye ko mu by’ukuri abajya impaka ku mperuka bari mu buyobe bwa kure.]]></translation>
<footnotes></footnotes>
</aya>
<aya number="19">
<translation><![CDATA[Allah agenza buhoro abagaragu be, aha amafunguro uwo ashaka kandi ni Umunyembaraga, Nyiricyubahiro bihebuje.]]></translation>
<footnotes></footnotes>
</aya>
<aya number="20">
<translation><![CDATA[Ugamije gushaka ibihembo by’umunsi w’imperuka, tuzamwongerera ibihembo bye, n’ugamije gushaka ibihembo by’isi, tuzamuhaho ariko ku munsi w’imperuka nta mugabane azagira.]]></translation>
<footnotes></footnotes>
</aya>
<aya number="21">
<translation><![CDATA[Ese (abahakanyi) baba bafite ibigirwamana byabashyiriyeho amategeko mu idini Allah atigeze abahera uburenganzira? N’iyo bitaza kuba ijambo ryo kudahaniraho, bari gucirwaho iteka (ryo kurimbuka). Kandi mu by’ukuri abahakanyi bazahanishwa ibihano bibabaza.]]></translation>
<footnotes></footnotes>
</aya>
<aya number="22">
<translation><![CDATA[(Ku munsi w’imperuka) uzabona abahakanyi batewe ubwoba (n’ibihano) by’ibyo bakoze, kandi bigomba kubageraho nta kabuza. Nyamara ba bandi bemeye bakanakora ibikorwa byiza, bazaba bari mu busitani bwo mu ijuru, bahabwa ibyo bashaka kwa Nyagasani wabo. Izo ni zo ngabire z’ikirenga.]]></translation>
<footnotes></footnotes>
</aya>
<aya number="23">
<translation><![CDATA[Iyo ni yo nkuru nziza Allah aha abagaragu be bemeye bakanakora ibikorwa byiza. Vuga (yewe Muhamadi) uti “(Kubagezaho ubutumwa) simbibasabira igihembo (yemwe bantu b’i Maka), usibye gusa urukundo rw’isano (mfitanye namwe). Kandi uzakora icyiza, tuzamutuburira ibihembo byacyo. Mu by’ukuri Allah ni Ubabarira ibyaha, Ushima bihebuje (ibikorwa by’abagaragu be).”]]></translation>
<footnotes></footnotes>
</aya>
<aya number="24">
<translation><![CDATA[Bavuga ko (Muhamadi) yahimbiye Allah ikinyoma, ariko iyo Allah aza kubishaka yari kudanangira umutima wawe (iyo uramuka ubikoze). Kandi Allah akuraho ibitari ukuri agashimangiza ukuri amagambo ye. Mu by’ukuri We ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="25">
<translation><![CDATA[Ni na We wakira ukwicuza kw’abagaragu be, akanababarira ibibi. Kandi azi neza ibyo mukora.]]></translation>
<footnotes></footnotes>
</aya>
<aya number="26">
<translation><![CDATA[Yakira ubusabe bwa ba bandi bemeye bakanakora ibikorwa byiza, ndetse akanabongerera mu ngabire ze. Kandi abahakanyi bazahanishwa ibihano bikaze.]]></translation>
<footnotes></footnotes>
</aya>
<aya number="27">
<translation><![CDATA[N’iyo Allah aza gutuburira amafunguro abagaragu be, bari kwigomeka ku isi, ariko ayabamanurira ku rugero ashaka. Mu by’ukuri azi kandi abona byimazeyo iby’abagaragu be (bakora).]]></translation>
<footnotes></footnotes>
</aya>
<aya number="28">
<translation><![CDATA[Ni na We umanura imvura nyuma y’uko (abantu) biheba, maze agasakaza impuhwe ze. Kandi ni Umurinzi, Ushimwa cyane.]]></translation>
<footnotes></footnotes>
</aya>
<aya number="29">
<translation><![CDATA[No mu bimenyetso bye, ni iremwa ry’ibirere n’isi ndetse n’inyamaswa yakwirakwijemo. Kandi ashoboye kuzabakoranya igihe azashakira.]]></translation>
<footnotes></footnotes>
</aya>
<aya number="30">
<translation><![CDATA[Ikibi cyose kibageraho ni ingaruka z’ibyo mukora ubwanyu. Kandi (Allah) ababarira byinshi.]]></translation>
<footnotes></footnotes>
</aya>
<aya number="31">
<translation><![CDATA[Kandi ntabwo mwananira (Allah) ku isi, ndetse nta n’umurinzi cyangwa umutabazi mufite utari Allah.]]></translation>
<footnotes></footnotes>
</aya>
<aya number="32">
<translation><![CDATA[Na bimwe mu bimenyetso bye ni amato manini ameze nk’imisozi agendera mu nyanja.]]></translation>
<footnotes></footnotes>
</aya>
<aya number="33">
<translation><![CDATA[(Allah) aramutse abishatse yahagarika umuyaga, maze (amato) akaguma hamwe (areremba) hejuru yayo. Mu by’ukuri muri ibyo harimo ibimenyetso kuri buri wese wihangana cyane, unashimira.]]></translation>
<footnotes></footnotes>
</aya>
<aya number="34">
<translation><![CDATA[Cyangwa akayoreka kubera ibyo (ba nyir’amato) bakoze. Kandi (Allah) ababarira byinshi.]]></translation>
<footnotes></footnotes>
</aya>
<aya number="35">
<translation><![CDATA[(Ibyo twabikoraga kugira ngo) ba bandi bajya impaka ku bimenyetso byacu, bamenye ko nta buhungiro bazagira.]]></translation>
<footnotes></footnotes>
</aya>
<aya number="36">
<translation><![CDATA[Icyo muhawe cyose kiba ari umunezero w’igihe gito mu buzima bw’isi, naho ibiri kwa Allah ni byo byiza kandi bizahoraho kuri ba bandi bemeye bakaniringira Nyagasani wabo.]]></translation>
<footnotes></footnotes>
</aya>
<aya number="37">
<translation><![CDATA[Na ba bandi birinda ibyaha bikomeye n’ibiteye isoni, kandi barakara bakababarira.]]></translation>
<footnotes></footnotes>
</aya>
<aya number="38">
<translation><![CDATA[Na ba bandi bumvira Nyagasani wabo, bagahozaho iswala, bakajya inama ku byo bakora, ndetse bakanatanga mu byo twabahaye.]]></translation>
<footnotes></footnotes>
</aya>
<aya number="39">
<translation><![CDATA[Ndetse na ba bandi bitabara igihe bagiriwe akarengane.]]></translation>
<footnotes></footnotes>
</aya>
<aya number="40">
<translation><![CDATA[Kandi inyiturano y’ikibi ni ikibi nka cyo, ariko ubabariye akaniyunga (n’uwamugiriye nabi), uwo ibihembo bye biri kwa Allah. Mu by’ukuri (Allah) ntakunda abarenganya abandi.]]></translation>
<footnotes></footnotes>
</aya>
<aya number="41">
<translation><![CDATA[Naho abazitabara nyuma yo kurenganywa, abo nta nkurikizi zizababaho.]]></translation>
<footnotes></footnotes>
</aya>
<aya number="42">
<translation><![CDATA[Ahubwo abo inkurikizi zizabaho ni ba bandi barenganya abantu bakanakora ubwangizi ku isi banyuranyije n’ukuri, abo bazahanishwa ibihano bibabaza.]]></translation>
<footnotes></footnotes>
</aya>
<aya number="43">
<translation><![CDATA[Kandi uzihangana akanababarira, mu by’ukuri ibyo biri mu butwari bukomeye.]]></translation>
<footnotes></footnotes>
</aya>
<aya number="44">
<translation><![CDATA[N’uwo Allah arekeye mu buyobe, nta wundi utari We (Allah) wamutabara (ngo amuyobore). Kandi (wowe Muhamadi) uzabona inkozi z’ibibi ubwo zizaba zibonye ibihano zikavuga ziti “Ese hari uburyo twasubira ku isi?”]]></translation>
<footnotes></footnotes>
</aya>
<aya number="45">
<translation><![CDATA[Kandi uzababona bajyanywe mu muriro, baciye bugufi basuzuguritse, batera ijisho (ku muriro). Maze ba bandi bemeye bavuge bati “Rwose abanyagihombo nyabo ku munsi w’imperuka, ni abivukije (kujya mu ijuru) bakanabivutsa imiryango yabo.” Mumenye ko rwose inkozi z’ibibi zizahanishwa ibihano bihoraho.]]></translation>
<footnotes></footnotes>
</aya>
<aya number="46">
<translation><![CDATA[Kandi ntibazagira inshuti zitari Allah zizabarinda (ibihano), ndetse n’uwo Allah arekeye mu buyobe nta buryo yabuvamo.]]></translation>
<footnotes></footnotes>
</aya>
<aya number="47">
<translation><![CDATA[Nimwumvire Nyagasani wanyu mbere y’uko mugerwaho n’umunsi udasubizwa inyuma wagenwe na Allah. Kuri uwo munsi nta buhungiro muzagira ndetse nta n’ubwo muzashobora guhakana (ibyaha mwakoze).]]></translation>
<footnotes></footnotes>
</aya>
<aya number="48">
<translation><![CDATA[Ariko nibaramuka birengagije (kumvira Allah), umenye ko (yewe Muhamadi) tutakohereje kuba umugenzuzi (w’ibikorwa byabo); ahubwo icyo ushinzwe ni ugusohoza ubutumwa. Kandi mu by’ukuri iyo dusogongeje umuntu ku byiza biduturutseho, arabyishimira; ariko bagerwaho n’ikibi kubera ibyo bakoze (bagahita bibanda ku bibi byabagezeho). Mu by’ukuri umuntu ni indashima.]]></translation>
<footnotes></footnotes>
</aya>
<aya number="49">
<translation><![CDATA[Ubwami bw’ibirere n’ubw’isi ni ubwa Allah. Arema ibyo ashaka. Aha uwo ashaka impano yo kubyara abakobwa, ndetse akanaha uwo ashaka impano yo kubyara abahungu,]]></translation>
<footnotes></footnotes>
</aya>
<aya number="50">
<translation><![CDATA[Cyangwa akabagenera kubyara abahungu n’abakobwa, ndetse uwo ashaka akamwima urubyaro (akamugira ingumba). Mu by’ukuri (Allah) ni Umumenyi uhebuje, Ushobora byose.]]></translation>
<footnotes></footnotes>
</aya>
<aya number="51">
<translation><![CDATA[Ntibibaho ko Allah yavugisha umuntu bitanyuze mu guhishurirwa, cyangwa (kumva ijwi rimuvugisha) riturutse inyuma y’urusika, cyangwa (Allah) akamwoherereza Intumwa ikamuhishurira ibyo (Allah) ashaka. Mu by’ukuri (Allah) ni Uwikirenga, Nyirubugenge buhambaye.]]></translation>
<footnotes></footnotes>
</aya>
<aya number="52">
<translation><![CDATA[(Nk’uko twahishuriye Intumwa zakubanjirije, yewe Muhamadi) ni na ko twaguhishuriye Qur’an ku bw’itegeko ryacu. Mbere yo guhishurirwa ntabwo wari uzi igitabo (Qur’an), ndetse nta n’ubwo wari usobanukiwe ukwemera. Ariko (Qur’an) twayigize urumuri tuyoboresha abo dushaka mu bagaragu bacu. Mu by’ukuri wowe uyobora (abantu) inzira igororotse;]]></translation>
<footnotes></footnotes>
</aya>
<aya number="53">
<translation><![CDATA[Inzira ya Allah, We mugenga w’ibiri mu birere n’ibiri ku isi. Mumenye ko kwa Allah ari ho ibintu byose bizasubira.]]></translation>
<footnotes></footnotes>
</aya>
</sura>
<sura number="43">
<aya number="1">
<translation><![CDATA[Haa Miim.[1]]]></translation>
<footnotes><![CDATA[[1] Inyuguti nk’izi twazivuze mu bice (amasura) yatambutse.]]></footnotes>
</aya>
<aya number="2">
<translation><![CDATA[Ndahiye igitabo gisobanutse.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri (icyo gitabo) twakigize Qur’an iri mu rurimi rw’Icyarabu kugira ngo mubashe gusobanukirwa.]]></translation>
<footnotes></footnotes>
</aya>
<aya number="4">
<translation><![CDATA[Kandi mu by’ukuri iyo (Qur’an) iri Iwacu mu gitabo gihatse ibindi byose,[1] rwose irahambaye kandi yuje ubuhanga.]]></translation>
<footnotes><![CDATA[[1] Igitabo gihatse ibindi kivugwa muri uyu murongo ni urubaho rurinzwe rwanditsweho igeno ry’ibizaba kuzageza ku munsi w’imperuka (Lawuh ul Mah’fudhi).]]></footnotes>
</aya>
<aya number="5">
<translation><![CDATA[None se duterere iyo, tureke guhishura urwibutso (Qur’an), kubera ko muri abantu barengera (b’inkozi z’ibibi banze kurwemera)?]]></translation>
<footnotes></footnotes>
</aya>
<aya number="6">
<translation><![CDATA[Ese ni abahanuzi bangahe twohereje mu babayeho mbere yawe (yewe Muhamadi)?]]></translation>
<footnotes></footnotes>
</aya>
<aya number="7">
<translation><![CDATA[Nta muhanuzi n’umwe wabageragaho ngo babure kumunnyega.]]></translation>
<footnotes></footnotes>
</aya>
<aya number="8">
<translation><![CDATA[Nuko turimbura abari abanyembaraga kubarusha (abahakanyi b’i Maka), kandi urugero rw’abo tworetse mbere rwaratambutse.]]></translation>
<footnotes></footnotes>
</aya>
<aya number="9">
<translation><![CDATA[Kandi iyo ubabajije uti “Ni nde waremye ibirere n’isi?” Rwose baravuga bati “Byaremwe n’Umunyacyubahiro bihebuje, Umumenyi uhebuje (Allah).”]]></translation>
<footnotes></footnotes>
</aya>
<aya number="10">
<translation><![CDATA[We wabashyiriyeho isi ishashe, akanabashyiriraho amayira kugira ngo muyanyuremo mugere ku ntego zanyu.]]></translation>
<footnotes></footnotes>
</aya>
<aya number="11">
<translation><![CDATA[Ni na We wamanuye amazi mu kirere ku gipimo kiri mu rugero, nuko tuyahesha ubuzima ubutaka bwakakaye. Ndetse uko ni ko muzazurwa.]]></translation>
<footnotes></footnotes>
</aya>
<aya number="12">
<translation><![CDATA[Ni na We waremye amoko abiri abiri y’ibiremwa bitandukanye mu bintu byose. Yanabashyiriyeho (mwebwe abantu) amato n’amatungo mugendaho,]]></translation>
<footnotes></footnotes>
</aya>
<aya number="13">
<translation><![CDATA[Kugira ngo muyicare ku migongo neza, maze muzirikane inema za Nyagasani wanyu mumaze kuyicaraho neza nuko muvuge muti “Ubutagatifu ni ubwa Allah, We watworohereje ibi; kandi ntitwari kubyishoborera.]]></translation>
<footnotes></footnotes>
</aya>
<aya number="14">
<translation><![CDATA[Kandi kwa Nyagasani wacu ni ho tuzasubira.”]]></translation>
<footnotes></footnotes>
</aya>
<aya number="15">
<translation><![CDATA[(Ababangikanyamana) bafashe bamwe mu bagaragu ba Allah (abamalayika) barabamwitirira (babita abakobwa be). Mu by’ukuri umuntu ni indashima ku buryo bugaragara.]]></translation>
<footnotes></footnotes>
</aya>
<aya number="16">
<translation><![CDATA[Ahubwo se (Allah) yakwigenera abakobwa mu biremwa bye,[1] maze mwe akabaha umwihariko w’abahungu?]]></translation>
<footnotes><![CDATA[[1] Muri uyu murongo Allah aranenga imyumvire idahwitse yari ifitwe n’ababangikanyamana b’i Maka batishimiraga kubyara abakobwa nyamara bakabitirira Allah.]]></footnotes>
</aya>
<aya number="17">
<translation><![CDATA[Kandi iyo umwe muri bo ahawe inkuru y’ibyo yitiriye Allah Nyirimpuhwe (yo kubyara umukobwa), uburanga bwe burijima akarakara.]]></translation>
<footnotes></footnotes>
</aya>
<aya number="18">
<translation><![CDATA[Ese ukurira mu mitako, nyamara akaba atabasha kujya impaka mu bikomeye (ni we bitirira Allah)?]]></translation>
<footnotes></footnotes>
</aya>
<aya number="19">
<translation><![CDATA[Kandi bafashe abamalayika babita igitsinagore nyamara ari abagaragu ba Allah Nyirimpuhwe. Ese mu iremwa ryabo bari bahari? Ubuhamya bwabo (bw’ikinyoma) buzandikwa kandi bazabibazwa.]]></translation>
<footnotes></footnotes>
</aya>
<aya number="20">
<translation><![CDATA[Baranavuze bati “Iyo Allah Nyirimpuhwe aza kubishaka ntitwari kugaragira ibigirwamana.” Ibyo bavuga nta bumenyi babifitiye, ahubwo ni ugushakisha gusa no kubeshya.]]></translation>
<footnotes></footnotes>
</aya>
<aya number="21">
<translation><![CDATA[Ese twaba twarabahaye igitabo mbere yayo (Qur’an) bakaba ari cyo bihambiraho (bashingiraho ibyo bavuga)?]]></translation>
<footnotes></footnotes>
</aya>
<aya number="22">
<translation><![CDATA[Ahubwo baravuga bati “Mu by’ukuri twasanze abakurambere bacu ari yo nzira barimo, bityo natwe turabakurikira.”]]></translation>
<footnotes></footnotes>
</aya>
<aya number="23">
<translation><![CDATA[Uko ni na ko byagenze mbere; nta muhanuzi n’umwe twohereje mu mudugudu mbere yawe (wowe Muhamadi), ngo ibikomerezwa byawo bibure kuvuga biti “Mu by’ukuri twasanze abakurambere bacu ari yo nzira barimo (yo kugaragira ibigirwamana), bityo natwe turabigana.”]]></translation>
<footnotes></footnotes>
</aya>
<aya number="24">
<translation><![CDATA[(Uwo muhanuzi) akababwira ati “Ese n’iyo naba mbazaniye inzira iruta iyo mwasanganye abakurambere banyu (mwampakana)?” Baravuga bati “Mu by’ukuri ibyo mutuzaniye turabihakanye.”]]></translation>
<footnotes></footnotes>
</aya>
<aya number="25">
<translation><![CDATA[Nuko tubihimuraho (turabibahanira). Ngaho nimurebe uko iherezo ry’abahinyuye ukuri ryagenze.]]></translation>
<footnotes></footnotes>
</aya>
<aya number="26">
<translation><![CDATA[Kandi wibuke ubwo Ibrahimu yabwiraga se ndetse n’abantu be ati “Mu by’ukuri njye nitandukanyije n‘ibyo musenga.”]]></translation>
<footnotes></footnotes>
</aya>
<aya number="27">
<translation><![CDATA[“Usibye uwampanze (ni We nzasenga wenyine), kuko ari We uzanyobora.”]]></translation>
<footnotes></footnotes>
</aya>
<aya number="28">
<translation><![CDATA[Maze iryo jambo (ryo kugaragira Allah wenyine) Ibrahimu ariraga abazamukomokaho, kugira ngo bagarukire (Allah).]]></translation>
<footnotes></footnotes>
</aya>
<aya number="29">
<translation><![CDATA[Ariko abo (babangikanyamana) n’ababyeyi babo twabahaye umunezero w’igihe gito kugeza ubwo bagezweho n’ukuri ndetse n’Intumwa ibasobanurira.]]></translation>
<footnotes></footnotes>
</aya>
<aya number="30">
<translation><![CDATA[Nuko bamaze kugerwaho n’ukuri baravuze bati “Ubu ni uburozi kandi turabuhakanye.”]]></translation>
<footnotes></footnotes>
</aya>
<aya number="31">
<translation><![CDATA[Baranavuze bati “Iyo iyi Qur’an (iba ari ukuri), iba yarahishuriwe umugabo w’igikomerezwa ukomoka muri umwe mu mijyi ibiri (Maka na Twaifu).”]]></translation>
<footnotes></footnotes>
</aya>
<aya number="32">
<translation><![CDATA[Ese ni bo bagaba impuhwe (ubutumwa) za Nyagasani wawe (aho bihitiyemo)? Ahubwo ni twe twabagabiye imibereho yabo mu buzima bw’iyi si. Tunazamura mu ntera bamwe muri bo tukabarutisha abandi kugira ngo bamwe bakenere abandi. Kandi impuhwe za Nyagasani wawe ni zo nziza kuruta ibyo bakusanya (byo mu mibereho y’isi).]]></translation>
<footnotes></footnotes>
</aya>
<aya number="33">
<translation><![CDATA[Kandi n’iyo abantu baza kuba umuryango umwe (w’abahakanyi), twari guha abahakana Allah Nyirimpuhwe, inzu zifite ibisenge bya feza n’ingazi buririraho,]]></translation>
<footnotes></footnotes>
</aya>
<aya number="34">
<translation><![CDATA[N’amazu yabo tukayaha inzugi n’intebe zegamirwaho (byose bya Feza),]]></translation>
<footnotes></footnotes>
</aya>
<aya number="35">
<translation><![CDATA[Ndetse n’imitako (ya Zahabu). Nyamara ibyo byose ni umunezero w’igihe gito cy’ubuzima bwo kuri iyi si. Kandi ubuzima bwo ku munsi w’imperuka kwa Nyagasani wawe ni ubw’abagandukira Allah.]]></translation>
<footnotes></footnotes>
</aya>
<aya number="36">
<translation><![CDATA[Kandi uzirengagiza urwibutso rwa Allah Nyirimpuhwe, tuzamugira ingaruzwamuheto ya Shitani, maze imubere inshuti magara.]]></translation>
<footnotes></footnotes>
</aya>
<aya number="37">
<translation><![CDATA[Mu by’ukuri (shitani) zibakumira kugana inzira igororotse, bakanibwira ko ari bo bayobotse,]]></translation>
<footnotes></footnotes>
</aya>
<aya number="38">
<translation><![CDATA[Kugeza ubwo (uwirengagije urwibutso) azatugeraho (akerekwa iherezo rye ribi), maze avuge (abwira shitani yamuyobeje) ati “Iyo hagati yanjye nawe haza kuba hari intera ingana nk’iri hagati y’uburasirazuba n’uburengerazuba (simbe narakugize inshuti). Mbega ukuntu wambereye inshuti mbi!”]]></translation>
<footnotes></footnotes>
</aya>
<aya number="39">
<translation><![CDATA[Maze (babwirwe bati) “Ubwo mwakoze ibibi, nta cyo gusangira kwanyu ibihano uyu munsi biri bugire icyo bibamarira.”]]></translation>
<footnotes></footnotes>
</aya>
<aya number="40">
<translation><![CDATA[Ese wowe ushobora kumvisha igipfamatwi cyangwa ukayobora impumyi ndetse n’uri mu buyobe bugaragara?]]></translation>
<footnotes></footnotes>
</aya>
<aya number="41">
<translation><![CDATA[N’ubwo twakujyana (yewe Muhamadi, ugapfa mbere y’uko ubona ibihano tuzabahanisha), mu by’ukuri tuzabaryoza (ibyo bakoze),]]></translation>
<footnotes></footnotes>
</aya>
<aya number="42">
<translation><![CDATA[Cyangwa tukakwereka ibyo (ibihano) twabasezeranyije. Mu by’ukuri twe tubafiteho ubushobozi.]]></translation>
<footnotes></footnotes>
</aya>
<aya number="43">
<translation><![CDATA[Bityo (yewe Muhamadi), komeza ushikame ku byo wahishuriwe. Mu by’ukuri uri mu nzira igororotse.]]></translation>
<footnotes></footnotes>
</aya>
<aya number="44">
<translation><![CDATA[Mu by’ukuri (iyi Qur’an) ni urwibutso kuri wowe no ku bantu bawe kandi muzayibazwa.]]></translation>
<footnotes></footnotes>
</aya>
<aya number="45">
<translation><![CDATA[Kandi unabaze mu bo twohereje mbere yawe mu ntumwa zacu, niba twaba twarashyizeho ibigirwamana bisengwa mu cyimbo cya (Allah) Nyirimpuhwe.]]></translation>
<footnotes></footnotes>
</aya>
<aya number="46">
<translation><![CDATA[Kandi rwose twahaye Musa ibitangaza byacu tumwohereza kwa Farawo n’ibyegera bye (kugira ngo abahamagarire kuyoboka inzira igororotse). Nuko (Musa) aravuga ati “Mu by’ukuri njye ndi Intumwa ya Nyagasani w’ibiremwa byose.”]]></translation>
<footnotes></footnotes>
</aya>
<aya number="47">
<translation><![CDATA[Ariko ubwo yabageragaho azanye ibitangaza byacu, barabisetse barabinnyega.]]></translation>
<footnotes></footnotes>
</aya>
<aya number="48">
<translation><![CDATA[Kandi buri gitangaza twaberekaga (Farawo n’abantu be) cyabaga kiruta kigenzi cyacyo cyakibanjirije (mu kugaragaza ukuri kwa Musa, ariko byose barabihakanye), maze tubahanisha ibihano bihambaye kugira ngo bagarukire Allah.]]></translation>
<footnotes></footnotes>
</aya>
<aya number="49">
<translation><![CDATA[Nuko babwira (Musa) bati “Yewe wa murozi we! Dusabire Nyagasani wawe ku bw’isezerano yaguhaye. Mu by’ukuri (naramuka adukijije ibihano) rwose turayoboka.”]]></translation>
<footnotes></footnotes>
</aya>
<aya number="50">
<translation><![CDATA[Maze tubakijije ibihano, bica isezerano.]]></translation>
<footnotes></footnotes>
</aya>
<aya number="51">
<translation><![CDATA[Nuko Farawo atangariza abantu be aranguruye ijwi agira ati “Yemwe bantu banjye! Ese si njye ufite ubwami bwa Misiri n’iyi migezi itemba munsi (y’ingoro) yanjye? Ese ntimubona?”]]></translation>
<footnotes></footnotes>
</aya>
<aya number="52">
<translation><![CDATA[“Ahubwo se si njye muntu mwiza kuruta uyu (Musa) usuzuguritse, ugorwa no kwisobanura?”]]></translation>
<footnotes></footnotes>
</aya>
<aya number="53">
<translation><![CDATA[Kuki atamanuriwe ibikomo bya zahabu, cyangwa ngo aze aherekejwe n’abamalayika (bo kumushyigikira)?]]></translation>
<footnotes></footnotes>
</aya>
<aya number="54">
<translation><![CDATA[Nuko (Farawo) agira abantu be ibicucu (arabazindaza) maze baramwumvira. Mu by’ukuri bari abantu b’inkozi z’ibibi.]]></translation>
<footnotes></footnotes>
</aya>
<aya number="55">
<translation><![CDATA[Nuko bamaze kuturakaza twarihoreye, maze tubaroha (mu mazi) bose.]]></translation>
<footnotes></footnotes>
</aya>
<aya number="56">
<translation><![CDATA[Nuko tubagira icyitegererezo n’iciro ry’umugani (ngo babe isomo) ku bazaza nyuma.]]></translation>
<footnotes></footnotes>
</aya>
<aya number="57">
<translation><![CDATA[Kandi ubwo hatangwaga urugero kuri mwene Mariyamu (Issa),[1] icyo gihe abantu bawe (ababangikanyamana b’i Maka, yewe Muhamadi) bararwishimiye cyane (barukwena.)]]></translation>
<footnotes><![CDATA[[1] Urugero ruvugwa aha ni igihe uyu murongo wahishurwaga ugira uti: “Mu by’ukuri mwe (abahakanyi) hamwe n’ibyo mugaragira bitari Allah, muzaba ibicanwa by’umuriro wa Jahanamu; kandi mwese muzawinjiramo.” Surat Al Anbiya-u: 98. Uyu murongo wahishuwe usubiza amagambo Ibun Zibaara yavuze agira ati “Niba amagambo Muhamadi avuga y’uko twe n’ibyo tugaragira tuzajya mu muriro, ubwo n’abamalayika bazawujyamo kuko na bo tubasenga, na Uzayiru awujyemo kuko Abayahudi bamusenga, ndetse na Yesu awujyemo kuko Abanaswara bamusenga.”]]></footnotes>
</aya>
<aya number="58">
<translation><![CDATA[Maze baravuga bati “Ese imana zacu ni zo z’ukuri cyangwa we (Yesu ni we w’ukuri)?” Urwo rugero baguhaye byari ukukugisha impaka gusa. Ahubwo ni abantu bakunda kujya impaka no guhakana.]]></translation>
<footnotes></footnotes>
</aya>
<aya number="59">
<translation><![CDATA[(Yesu) nta kindi yari cyo usibye ko yari umugaragu wacu twahaye ingabire (y’ubutumwa), kandi tumugira igitangaza kuri bene Isiraheli.]]></translation>
<footnotes></footnotes>
</aya>
<aya number="60">
<translation><![CDATA[Iyo tuza kubishaka (yemwe bantu) twari kubakuramo abamalayika bagasimburana ku isi.]]></translation>
<footnotes></footnotes>
</aya>
<aya number="61">
<translation><![CDATA[Mu by’ukuri (kugaruka kwa Issa) ni ikimenyetso cy’imperuka. Bityo, ntimukagishidikanyeho ahubwo nimunkurikire. Iyo ni yo nzira itunganye.]]></translation>
<footnotes></footnotes>
</aya>
<aya number="62">
<translation><![CDATA[Kandi rwose Shitani ntikabakumire (kugana iyo nzira), kuko mu by’ukuri ari umwanzi wanyu ugaragara.]]></translation>
<footnotes></footnotes>
</aya>
<aya number="63">
<translation><![CDATA[Maze ubwo Issa yabazaniraga (bene Isiraheli) ibitangaza, akababwira ati “Rwose mbazaniye ubutumwa ndetse no kugira ngo mbasobanurire bimwe mu byo mutavugaho rumwe. Ngaho nimugandukire Allah kandi munyumvire.”]]></translation>
<footnotes></footnotes>
</aya>
<aya number="64">
<translation><![CDATA[Mu by’ukuri Allah ni We Nyagasani wanjye akaba ari na We Nyagasani wanyu, ngaho nimumugaragire. Iyi ni yo nzira itunganye.]]></translation>
<footnotes></footnotes>
</aya>
<aya number="65">
<translation><![CDATA[Nuko amatsinda (mu bahawe igitabo) ntiyavuga rumwe (ku nkuru ya Issa). Bityo ibihano bikaze ku munsi ubabaza (imperuka) bizaba ku nkozi z’ibibi (zihimbira Yesu ibinyoma).]]></translation>
<footnotes></footnotes>
</aya>
<aya number="66">
<translation><![CDATA[Ese hari ikindi bategereje kitari ukugerwaho n’imperuka ibatunguye batabizi?]]></translation>
<footnotes></footnotes>
</aya>
<aya number="67">
<translation><![CDATA[Kuri uwo munsi abari inshuti magara bazaba abanzi, usibye gusa abagandukira (Allah),]]></translation>
<footnotes></footnotes>
</aya>
<aya number="68">
<translation><![CDATA[(Bazabwirwa bati) “Bagaragu banjye! Uyu munsi ntimugire ubwoba ndetse n’agahinda.”]]></translation>
<footnotes></footnotes>
</aya>
<aya number="69">
<translation><![CDATA[Ba bandi bemeye amagambo yacu kandi bakicisha bugufi (bakaba Abayisilamu),]]></translation>
<footnotes></footnotes>
</aya>
<aya number="70">
<translation><![CDATA[(Bazabwirwa bati) “Nimwinjire mu Ijuru, mwe n’abafasha banyu munezerewe.”]]></translation>
<footnotes></footnotes>
</aya>
<aya number="71">
<translation><![CDATA[Bazazengurutswamo amasahane n’ibikombe bya zahabu (birimo ibiribwa n’ibinyobwa byiza), kandi muri ryo (Ijuru) bazabonamo ibishimishije kandi biryoheye amaso, muzanaribamo ubuziraherezo.]]></translation>
<footnotes></footnotes>
</aya>
<aya number="72">
<translation><![CDATA[(Babwirwe bati) “Ngiryo Ijuru murazwe kubera ibyo mwakoraga.”]]></translation>
<footnotes></footnotes>
</aya>
<aya number="73">
<translation><![CDATA[Muzahabwamo imbuto nyinshi muzajya murya.]]></translation>
<footnotes></footnotes>
</aya>
<aya number="74">
<translation><![CDATA[Mu by’ukuri inkozi z’ibibi zizaba mu muriro wa Jahanama ubuziraherezo,]]></translation>
<footnotes></footnotes>
</aya>
<aya number="75">
<translation><![CDATA[Ntibazigera boroherezwa (ibihano by’umuriro), kandi bazawubamo bihebye.]]></translation>
<footnotes></footnotes>
</aya>
<aya number="76">
<translation><![CDATA[Nta n’ubwo twigeze tubarenganya, ahubwo ni bo bari inkozi z’ibibi.]]></translation>
<footnotes></footnotes>
</aya>
<aya number="77">
<translation><![CDATA[Kandi (inkozi z’ibibi) zizatakamba zigira ziti “Yewe Maliki (Umumalayika urinda umuriro)! (Tubwirire) Nyagasani wawe atwice burundu!” Azavuga ati “Mu by’ukuri muzabamo ubuziraherezo.”]]></translation>
<footnotes></footnotes>
</aya>
<aya number="78">
<translation><![CDATA[Rwose twabazaniye ukuri ariko abenshi muri mwe barakwanze.]]></translation>
<footnotes></footnotes>
</aya>
<aya number="79">
<translation><![CDATA[Cyangwa banogeje umugambi mubisha (wo kugirira nabi Intumwa Muhamadi)? Mu by’ukuri ni twe twemeza ikigomba gukorwa.]]></translation>
<footnotes></footnotes>
</aya>
<aya number="80">
<translation><![CDATA[Cyangwa bakeka ko tutumva amabanga yabo ndetse n’ibyo bongorerana? Yego (turabyumva rwose)! Kandi n’Intumwa zacu (abamalayika) ziba ziri hafi yabo zandika.]]></translation>
<footnotes></footnotes>
</aya>
<aya number="81">
<translation><![CDATA[Vuga uti “Niba (Allah) Nyirimbabazi yaragize umwana (nk’uko mubivuga), njye nari kuba uwa mbere mu bamugaragira.”]]></translation>
<footnotes></footnotes>
</aya>
<aya number="82">
<translation><![CDATA[Ubutagatifu ni ubwa Nyagasani w’ibirere n’isi, Nyagasani nyiri Ar’shi! [1] Nta ho ahuriye n’ibyo bamwitirira.]]></translation>
<footnotes><![CDATA[[1] Reba uko twasobanuye iri jambo muri Suratul A’araf, Aya ya 54.]]></footnotes>
</aya>
<aya number="83">
<translation><![CDATA[Bareke bavuge ibidafite umumaro, banikinire kugeza ubwo bazahura n’umunsi wabo basezeranyijwe.]]></translation>
<footnotes></footnotes>
</aya>
<aya number="84">
<translation><![CDATA[Ni We (Allah) Mana yonyine mu kirere, ndetse ni na We Mana yonyine ku isi. Kandi ni na We Nyirubugenge buhambaye, Umumenyi uhebuje.]]></translation>
<footnotes></footnotes>
</aya>
<aya number="85">
<translation><![CDATA[Ubutagatifu ni ubw’ufite ubwami bw’ibirere n’isi ndetse n’ibiri hagati yabyo. Ni na We uzi iby’imperuka, kandi ni na We muzagarurwaho.]]></translation>
<footnotes></footnotes>
</aya>
<aya number="86">
<translation><![CDATA[Naho ibyo basenga bitari We, nta bushobozi bifite bwo kubakorera ubuvugizi, usibye ba bandi bahamije ukuri kandi babizi (ni bo bazakorerwa ubuvugizi).]]></translation>
<footnotes></footnotes>
</aya>
<aya number="87">
<translation><![CDATA[Kandi uramutse ubabajije uwabaremye, rwose bavuga bati “Ni Allah.” None se ni gute bateshwa (kugaragira Allah wabaremye, bakajya gusenga ibigirwamana)?]]></translation>
<footnotes></footnotes>
</aya>
<aya number="88">
<translation><![CDATA[(Kandi Allah azi) imvugo ye (Muhamadi) igira iti “Nyagasani wanjye! Mu by’ukuri aba bantu ntibemera!”]]></translation>
<footnotes></footnotes>
</aya>
<aya number="89">
<translation><![CDATA[Bityo, bababarire unavuge uti “mugire amahoro (Salamu)!” Rwose bidatinze bazaba bamenya (iherezo ry’ubuhakanyi bwabo).]]></translation>
<footnotes></footnotes>
</aya>
</sura>
<sura number="44">
<aya number="1">
<translation><![CDATA[Haa Miim.[1]]]></translation>
<footnotes><![CDATA[[1] Inyuguti nk’izi twazivuzeho mu bice (amasura) byatambutse.]]></footnotes>
</aya>
<aya number="2">
<translation><![CDATA[Ndahiye igitabo (Qur’an) gisobanutse.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri twakimanuye mu ijoro ryuje imigisha (Laylat-ul Qadri). Rwose turi ababurizi (b’uko ibihano bizashyikira abahakanyi).]]></translation>
<footnotes></footnotes>
</aya>
<aya number="4">
<translation><![CDATA[Muri iryo (joro) ni bwo buri kintu (kizaba mu mwaka) kigenanwa ubuhanga (amafunguro, igihe cy’amavuko, igihe cyo gupfa, amakuba...).]]></translation>
<footnotes></footnotes>
</aya>
<aya number="5">
<translation><![CDATA[Ni iteka riduturutseho. Mu by’ukuri ni twe twohereza (Intumwa),]]></translation>
<footnotes></footnotes>
</aya>
<aya number="6">
<translation><![CDATA[Ku bw’impuhwe ziturutse kwa Nyagasani wawe. Mu by’ukuri (Allah) ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="7">
<translation><![CDATA[Nyagasani w’ibirere n’isi ndetse n’ibiri hagati yabyo; niba muri abizera b’ukuri (nimube ari We musenga wenyine).]]></translation>
<footnotes></footnotes>
</aya>
<aya number="8">
<translation><![CDATA[Nta yindi mana iriho itari We (Allah). Ni we utanga ubuzima n’urupfu. Ni Nyagasani wanyu akaba ari na We Nyagasani w’abakurambere banyu.]]></translation>
<footnotes></footnotes>
</aya>
<aya number="9">
<translation><![CDATA[Nyamara bo bari mu gushidikanya bikinira.]]></translation>
<footnotes></footnotes>
</aya>
<aya number="10">
<translation><![CDATA[Ngaho tegereza umunsi ikirere kizazana umwotsi ugaragara,]]></translation>
<footnotes></footnotes>
</aya>
<aya number="11">
<translation><![CDATA[Uzapfukirana abantu. Icyo ni igihano kibabaza.]]></translation>
<footnotes></footnotes>
</aya>
<aya number="12">
<translation><![CDATA[(Bazavuga bati) “Nyagasani wacu! Dukize ibihano! Mu by’ukuri turi abemeramana!”]]></translation>
<footnotes></footnotes>
</aya>
<aya number="13">
<translation><![CDATA[Ni gute bakwibuka kwemera (ubu), kandi bari baragezweho n’Intumwa (Muhamadi) ibasobanurira?]]></translation>
<footnotes></footnotes>
</aya>
<aya number="14">
<translation><![CDATA[Maze bakayitera umugongo, bakavuga bati “Uyu ni umuntu wigishijwe (n’abandi) kandi ni umusazi.”]]></translation>
<footnotes></footnotes>
</aya>
<aya number="15">
<translation><![CDATA[Rwose turabakuriraho ibihano mu gihe gito, kandi nta kabuza muzongera musubire (mu buhakanyi).]]></translation>
<footnotes></footnotes>
</aya>
<aya number="16">
<translation><![CDATA[Umunsi tuzabahanisha igihano gikomeye, mu by’ukuri tuzabaryoza (ibyo bakoze).]]></translation>
<footnotes></footnotes>
</aya>
<aya number="17">
<translation><![CDATA[Kandi mbere yabo (ababangikanyamana) twagerageje abantu ba Farawo, ubwo Intumwa yubahitse (Musa) yabageragaho,]]></translation>
<footnotes></footnotes>
</aya>
<aya number="18">
<translation><![CDATA[(Irababwira iti) “Nimumpe abagaragu ba Allah (mbajyane). Mu by’ukuri njye ndi Intumwa yizewe iboherejwemo.”]]></translation>
<footnotes></footnotes>
</aya>
<aya number="19">
<translation><![CDATA[“Ntimukanishyire hejuru imbere ya Allah. Rwose mbazaniye ibimenyetso bigaragara.”]]></translation>
<footnotes></footnotes>
</aya>
<aya number="20">
<translation><![CDATA[“Kandi nikinze kuri Nyagasani wanjye ari na We Nyagasani wanyu, kugira ngo mutantera amabuye.”]]></translation>
<footnotes></footnotes>
</aya>
<aya number="21">
<translation><![CDATA[“Ariko nimutananyemera mundeke (ntimungirire nabi).”]]></translation>
<footnotes></footnotes>
</aya>
<aya number="22">
<translation><![CDATA[(Nuko bashaka kumugirira nabi) maze atakambira Nyagasani we agira ati “Mu by’ukuri aba bantu ni abagizi ba nabi (ubandinde).”]]></translation>
<footnotes></footnotes>
</aya>
<aya number="23">
<translation><![CDATA[(Allah aramubwira ati) “Ujyane n’abagaragu banjye nijoro; rwose (Farawo n’ingabo ze) baraza kubakurikira.”]]></translation>
<footnotes></footnotes>
</aya>
<aya number="24">
<translation><![CDATA[(Nimumara kwambuka) ureke inyanja igume uko iri ituje. Mu by’ukuri (Farawo n’ingabo ze) baraza kurohama.”]]></translation>
<footnotes></footnotes>
</aya>
<aya number="25">
<translation><![CDATA[(Ese Farawo n’abantu be) basize ubusitani n’imigezi bingana iki,]]></translation>
<footnotes></footnotes>
</aya>
<aya number="26">
<translation><![CDATA[Ibihingwa n’amazu meza,]]></translation>
<footnotes></footnotes>
</aya>
<aya number="27">
<translation><![CDATA[Naho umudendezo babagamo banezerewe!]]></translation>
<footnotes></footnotes>
</aya>
<aya number="28">
<translation><![CDATA[Uko ni ko byagenze! (Imitungo yabo) twayizunguje abandi bantu.]]></translation>
<footnotes></footnotes>
</aya>
<aya number="29">
<translation><![CDATA[Ikirere n’isi ntibyigeze bibaririra [1] kandi ntibigeze bakererezwa (guhanwa).]]></translation>
<footnotes><![CDATA[[1] Ibun Abas (Imana imwishimire) yavuze ko iyo umwemeramana apfuye, ahantu yajyaga yubama asenga ndetse n’amarembo yo mu kirere ibikorwa bye byajyaga binyuzwamo bizamuka, bigira agahinda bikamuririra. Naho iyo umuhakanyi apfuye ntibimuririra.]]></footnotes>
</aya>
<aya number="30">
<translation><![CDATA[Kandi rwose twarokoye bene Isiraheli ibihano bisuzuguza,]]></translation>
<footnotes></footnotes>
</aya>
<aya number="31">
<translation><![CDATA[Bya Farawo, wari warishyize hejuru akaba no mu bakabya.]]></translation>
<footnotes></footnotes>
</aya>
<aya number="32">
<translation><![CDATA[(Bene Isiraheli) twabatoranyije tubizi tubarutisha ibiremwa (byo ku gihe cyabo),]]></translation>
<footnotes></footnotes>
</aya>
<aya number="33">
<translation><![CDATA[Twanabahaye ibitangaza birimo ibigeragezo bigaragara.]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri abo (bahakanyi b’i Maka) baravuga bati:]]></translation>
<footnotes></footnotes>
</aya>
<aya number="35">
<translation><![CDATA[“Rwose nta rundi rupfu ruzabaho usibye urupfu rwacu rwa mbere (abantu bose bapfa), ndetse nta n’ubwo tuzazurwa,]]></translation>
<footnotes></footnotes>
</aya>
<aya number="36">
<translation><![CDATA[Ngaho nimugarure abakurambere bacu (bapfuye kera) niba muvuga ukuri (ko Allah azazura abapfuye).]]></translation>
<footnotes></footnotes>
</aya>
<aya number="37">
<translation><![CDATA[Ese abo (babangikanyamana) ni bo beza cyangwa se abantu ba Tubba’i,[1] ndetse na ba bandi babayeho mbere yabo? (Abo bose) twaraboretse kubera ko bari abagizi ba nabi.]]></translation>
<footnotes><![CDATA[[1] Tubba’i : Bari abami bo mu gihugu cya Yemen.]]></footnotes>
</aya>
<aya number="38">
<translation><![CDATA[Ntabwo twaremye ibirere n’isi ndetse n’ibiri hagati yabyo dukina.]]></translation>
<footnotes></footnotes>
</aya>
<aya number="39">
<translation><![CDATA[Nta kindi cyatumye tubirema uretse ku mpamvu z’ukuri; nyamara abenshi muri bo ntibabizi.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri umunsi w’urubanza (ubwo Allah azakiranura ibiremwa), ni wo munsi w’isezerano rya bose.]]></translation>
<footnotes></footnotes>
</aya>
<aya number="41">
<translation><![CDATA[Umunsi inshuti magara itazagira icyo imarira inshuti magara ngenzi yayo, ndetse nta n’ubwo bazatabarwa.]]></translation>
<footnotes></footnotes>
</aya>
<aya number="42">
<translation><![CDATA[Uretse uwo Allah azagirira impuhwe. Mu by’ukuri (Allah) ni Umunyacyubahiro bihebuje, Nyirimbabazi.]]></translation>
<footnotes></footnotes>
</aya>
<aya number="43">
<translation><![CDATA[Mu by’ukuri igiti cya Zaqumu,]]></translation>
<footnotes></footnotes>
</aya>
<aya number="44">
<translation><![CDATA[Kizaba amafunguro y’umunyabyaha,]]></translation>
<footnotes></footnotes>
</aya>
<aya number="45">
<translation><![CDATA[(Ayo mafunguro azaba ameze) nk’umuringa washongeshejwe, uzaba utogotera mu nda,]]></translation>
<footnotes></footnotes>
</aya>
<aya number="46">
<translation><![CDATA[Nko gutogota kw’amazi yatuye.]]></translation>
<footnotes></footnotes>
</aya>
<aya number="47">
<translation><![CDATA[(Hazatangwa itegeko rigira riti) “Nimumufate mumukururire mu muriro rwagati (uguramana)”,]]></translation>
<footnotes></footnotes>
</aya>
<aya number="48">
<translation><![CDATA[“Maze mumusuke amazi yatuye mu mutwe nk’igihano.”]]></translation>
<footnotes></footnotes>
</aya>
<aya number="49">
<translation><![CDATA[(Maze abwirwe annyegwa ati) “Sogongera! Mu by’ukuri (wajyaga wibwira ko) uri umunyacyubahiro, umunyabuntu”]]></translation>
<footnotes></footnotes>
</aya>
<aya number="50">
<translation><![CDATA[Mu by’ukuri iki ni cyo (gihano) mwajyaga mushidikanyaho.]]></translation>
<footnotes></footnotes>
</aya>
<aya number="51">
<translation><![CDATA[Mu by’ukuri abagandukira Allah bazaba bari ahantu hatekanye (mu Ijuru),]]></translation>
<footnotes></footnotes>
</aya>
<aya number="52">
<translation><![CDATA[Mu busitani n’amasoko.]]></translation>
<footnotes></footnotes>
</aya>
<aya number="53">
<translation><![CDATA[Bazaba bambaye imyambaro ikoze mu ihariri (umwambaro ukoze mu budodo bw’amagweja) yorohereye ndetse n’iremereye, (bicaye) bateganye.]]></translation>
<footnotes></footnotes>
</aya>
<aya number="54">
<translation><![CDATA[Uko ni ko bizaba bimeze. Tuzanabashyingira Huur ul-a’in (abagore bo mu Ijuru b’igikundiro, b’amaso manini).]]></translation>
<footnotes></footnotes>
</aya>
<aya number="55">
<translation><![CDATA[Bazarisabiramo imbuto (z’ubwoko bwose), batekanye.]]></translation>
<footnotes></footnotes>
</aya>
<aya number="56">
<translation><![CDATA[Ntabwo bazasogongeramo urupfu uretse urupfu rwa mbere (bari ku isi), kandi Allah azabarinda ibihano by’umuriro ugurumana.]]></translation>
<footnotes></footnotes>
</aya>
<aya number="57">
<translation><![CDATA[Bizaba ari ingabire ziturutse kwa Nyagasani wawe! Iyo ni yo izaba ari intsinzi ihambaye!]]></translation>
<footnotes></footnotes>
</aya>
<aya number="58">
<translation><![CDATA[Mu by’ukuri (Qur’an) twarayoroheje mu rurimi rwawe (rw’Icyarabu), kugira ngo bibuke (maze bibabere isomo).]]></translation>
<footnotes></footnotes>
</aya>
<aya number="59">
<translation><![CDATA[Ngaho (yewe Muhamadi) tegereza (ibyo nagusezeranyije bizababaho), mu by’ukuri na bo bategereje (ibizakubaho).]]></translation>
<footnotes></footnotes>
</aya>
</sura>
<sura number="45">
<aya number="1">
<translation><![CDATA[Haa Miim.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ihishurwa ry’igitabo (Qur’an) rituruka kwa Allah, Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri, mu birere no mu isi harimo ibimenyetso ku bemeramana.]]></translation>
<footnotes></footnotes>
</aya>
<aya number="4">
<translation><![CDATA[No mu iremwa ryanyu ndetse no mu nyamaswa (Allah) akwirakwiza (ku isi), harimo ibimenyetso ku bantu bemera badashidikanya.]]></translation>
<footnotes></footnotes>
</aya>
<aya number="5">
<translation><![CDATA[No gusimburana kw’ijoro n’amanywa ndetse n’amafunguro (imvura) Allah amanura mu kirere, akayahesha isi ubuzima nyuma yo gupfa kwayo (gukakara), ndetse n’ihindagurika ry’imiyaga; ni ibimenyetso ku bantu bafite ubwenge.]]></translation>
<footnotes></footnotes>
</aya>
<aya number="6">
<translation><![CDATA[Ayo ni amagambo ya Allah tugusomera mu kuri (yewe Muhamadi). Ese ni ayahe magambo yandi bakwemera nyuma y’amagambo ya Allah ndetse n’ibimenyetso bye?]]></translation>
<footnotes></footnotes>
</aya>
<aya number="7">
<translation><![CDATA[Akaga gakomeye kazaba kuri buri wese uhimba ibinyoma, w’umunyabyaha.]]></translation>
<footnotes></footnotes>
</aya>
<aya number="8">
<translation><![CDATA[(Wa wundi) wumva amagambo ya Allah amusomerwa, maze agatsimbarara mu bwibone bwe (agatera umugongo) yibona nk’aho atayumvise. (Yewe Muhamadi, umuntu nk’uwo) muhe inkuru y’ibihano bibabaza.]]></translation>
<footnotes></footnotes>
</aya>
<aya number="9">
<translation><![CDATA[N’iyo hari icyo amenye mu magambo yacu aragikerensa. Abo bazahanishwa ibihano bisuzuguza.]]></translation>
<footnotes></footnotes>
</aya>
<aya number="10">
<translation><![CDATA[Kandi n’imbere yabo hari umuriro wa Jahanamu, kandi ibyo bakoze cyangwa izindi mana bishyiriyeho zitari Allah nta cyo bizabamarira. Ndetse bazahanishwa ibihano bihambaye.]]></translation>
<footnotes></footnotes>
</aya>
<aya number="11">
<translation><![CDATA[(Iyi Qur’an) ni wo muyoboro. Naho ba bandi bahakanye amagambo ya Nyagasani wabo bazahanishwa ibihano bibi cyane kandi bibabaza.]]></translation>
<footnotes></footnotes>
</aya>
<aya number="12">
<translation><![CDATA[Allah ni We waborohereje inyanja kugira ngo amato ayigendemo ku itegeko rye, no kugira ngo mushakishe ingabire ze ndetse munabashe gushimira.]]></translation>
<footnotes></footnotes>
</aya>
<aya number="13">
<translation><![CDATA[Yanaborohoreje ibiri mu birere n’ibiri mu isi byose bimuturutseho. Mu by’ukuri muri ibyo hari ibimenyetso ku bantu batekereza.]]></translation>
<footnotes></footnotes>
</aya>
<aya number="14">
<translation><![CDATA[(Yewe Muhamadi!) Bwira abemeye bababarire ba bandi (babagirira nabi) badatinya ibihano bya Allah, ko azabahanira ibibi bakoraga.]]></translation>
<footnotes></footnotes>
</aya>
<aya number="15">
<translation><![CDATA[Ukoze ibikorwa byiza aba abyikoreye, ndetse n’ukoze ikibi aba acyikoreye. Hanyuma kwa Nyagasani wanyu ni ho muzasubizwa.]]></translation>
<footnotes></footnotes>
</aya>
<aya number="16">
<translation><![CDATA[Kandi rwose twahaye bene Isiraheli igitabo, ubushishozi n’ubuhanuzi. Twanabahaye amafunguro meza, tunabarutisha ibiremwa (byo ku gihe cyabo).]]></translation>
<footnotes></footnotes>
</aya>
<aya number="17">
<translation><![CDATA[Ndetse twabahaye amategeko asobanutse. Kandi batandukanye nyuma yo kugerwaho n’ubumenyi bitewe no kugirirana ishyari n’inzangano hagati yabo. Rwose Nyagasani wawe azabakiranura ku munsi w’imperuka mu byo batavugagaho rumwe.]]></translation>
<footnotes></footnotes>
</aya>
<aya number="18">
<translation><![CDATA[Hanyuma (yewe Muhamadi) tugushyira ku murongo w’amategeko y’idini (asobanutse). Bityo, wukurikire kandi ntuzakurikire irari ry’abadasobanukiwe.]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri nta cyo bakumarira imbere ya Allah (aramutse ashaka kuguhana). Rwose bamwe mu nkozi z’ibibi ni inshuti z’abandi, ariko Allah ni umukunzi w’abamugandukira (abamutinya).]]></translation>
<footnotes></footnotes>
</aya>
<aya number="20">
<translation><![CDATA[Iyi (Qur’an) ni urumuri ku bantu, ikaba umuyoboro n’impuhwe ku bizera badashidikanya.]]></translation>
<footnotes></footnotes>
</aya>
<aya number="21">
<translation><![CDATA[Ese abakora ibibi bakeka ko twabafata kimwe n’abemeye bakanakora ibikorwa byiza; haba mu mibereho yabo yo ku isi ndetse na nyuma yo gupfa? Rwose bibwira nabi.]]></translation>
<footnotes></footnotes>
</aya>
<aya number="22">
<translation><![CDATA[Kandi Allah yaremye ibirere n’isi mu kuri, no kugira ngo buri muntu azahemberwe ibyo yakoze, kandi ntibazigera barenganywa.]]></translation>
<footnotes></footnotes>
</aya>
<aya number="23">
<translation><![CDATA[Ese ntiwabonye wa wundi wagize irari rye nk’imana ye, maze Allah akamurekera mu buyobe abizi neza (ko azayoba), nuko akamuziba amatwi, akadanangira umutima we, ndetse akanashyira igikingirizo ku maso ye? Ese nyuma ya Allah ni nde wundi wamuyobora? Mbese ubu ntimwibuka?]]></translation>
<footnotes></footnotes>
</aya>
<aya number="24">
<translation><![CDATA[Kandi baravuze bati “Ubuzima nta kindi buri cyo usibye kuba ku isi, tugapfa tukanabaho, kandi nta kindi kitworeka kitari igihe. Ibyo nta bumenyi babifitiye, usibye gukeka gusa.”]]></translation>
<footnotes></footnotes>
</aya>
<aya number="25">
<translation><![CDATA[N’iyo basomewe amagambo yacu asobanutse, urwitwazo rwabo ruba kuvuga bati “Ngaho nimugarure abakurambere bacu niba muvuga ukuri (ko Allah azazura abapfuye).”]]></translation>
<footnotes></footnotes>
</aya>
<aya number="26">
<translation><![CDATA[Vuga (yewe Muhamadi) uti “ Allah ni We ubaha ubuzima hanyuma akabubambura (igihe cyo gupfa), maze akazabakoranya ku munsi w’imperuka, (umunsi) udashidikanywaho. Nyamara abenshi mu bantu ntibabizi.”]]></translation>
<footnotes></footnotes>
</aya>
<aya number="27">
<translation><![CDATA[Ubwami bw’ibirere n’ubw’isi ni ubwa Allah wenyine, kandi umunsi w’imperuka nugera, kuri uwo munsi abanyabinyoma bazahomba.]]></translation>
<footnotes></footnotes>
</aya>
<aya number="28">
<translation><![CDATA[(Ku munsi w’imperuka) uzanabona buri muryango (Umat) upfukamye, na buri muryango uhamagarirwa ngo ujye (gusoma) igitabo cyawo (cy’ibikorwa, maze babwirwe bati) “Uyu munsi murahemberwa ibyo mwajyaga mukora.”]]></translation>
<footnotes></footnotes>
</aya>
<aya number="29">
<translation><![CDATA[Iki gitabo cyacu kibavugaho ukuri. Rwose twandikaga ibyo mwajyaga mukora (byose).]]></translation>
<footnotes></footnotes>
</aya>
<aya number="30">
<translation><![CDATA[Naho abemeye bakanakora ibikorwa byiza, Nyagasani wabo azabinjiza mu mpuhwe ze (Ijuru). Iyo ni yo ntsinzi igaragara.]]></translation>
<footnotes></footnotes>
</aya>
<aya number="31">
<translation><![CDATA[Naho ba bandi bahakanye (babwirwe bati) “Ese ntimwasomerwaga amagambo yacu? Nyamara mwishyize hejuru maze muba abagizi ba nabi”]]></translation>
<footnotes></footnotes>
</aya>
<aya number="32">
<translation><![CDATA[N’iyo mubwiwe muti “Rwose isezerano rya Allah ni ukuri, kandi ko imperuka idashidikanywaho; muravuga muti “Ntituzi imperuka icyo ari cyo kandi icyo dukora ni ugukeka gusa, ndetse nta n’ubwo twabyemeza (ko uwo munsi uzabaho).”]]></translation>
<footnotes></footnotes>
</aya>
<aya number="33">
<translation><![CDATA[Kandi ibibi by’ibyo bakoze (inkurikizi zabyo) bizabagaragarira, ndetse bazanatangatangwa n’ibyo bajyaga bakerensa.]]></translation>
<footnotes></footnotes>
</aya>
<aya number="34">
<translation><![CDATA[Bazanabwirwa bati “Uyu munsi turabibagirwa nk’uko mwibagiwe guhura n’uyu munsi wanyu. Ndetse n’ubuturo bwanyu ni umuriro (wa Jahanamu), kandi ntimuzagira ababatabara.”]]></translation>
<footnotes></footnotes>
</aya>
<aya number="35">
<translation><![CDATA[Ibyo (bibabayeho) ni ukubera ko mwakerensaga amagambo ya Allah ndetse mukanashukwa n’ubuzima bw’isi. Bityo, uyu munsi ntibawukurwamo (umuriro), kandi nta n’ubwo bazasubizwa ku isi (ngo bicuze).]]></translation>
<footnotes></footnotes>
</aya>
<aya number="36">
<translation><![CDATA[Bityo, ishimwe n’ikuzo ni ibya Allah, Nyagasani w’ibirere, Nyagasani w’isi, akaba na Nyagasani w’ibiremwa byose.]]></translation>
<footnotes></footnotes>
</aya>
<aya number="37">
<translation><![CDATA[Ni na We (wenyine) w’ikirenga mu birere n’isi, kandi ni We Munyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
</sura>
<sura number="46">
<aya number="1">
<translation><![CDATA[Haa Miim.[1]]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ihishurwa ry’igitabo (Qur’an) rituruka kwa Allah, Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="3">
<translation><![CDATA[Ntitwaremye ibirere n’isi n’ibiri hagati yabyo bitari ku mpamvu z’ukuri, ndetse binagenerwa igihe ntarengwa (bizabaho). Nyamara ba bandi bahakanye, ibyo baburirwa barabyirengagiza.]]></translation>
<footnotes></footnotes>
</aya>
<aya number="4">
<translation><![CDATA[Vuga (yewe Muhamadi) uti “Ese murabona ibyo musenga bitari Allah! Ngaho nimunyereke icyo byaremye ku isi, cyangwa se uruhare byagize mu (iremwa ry)’ibirere? Ngaho nimunzanire igitabo (cyahishuwe) mbere y’iki (Qur’an) cyangwa ibisigisigi by’ubumenyi (bigaragaza ukuri kw’ibyo musenga), niba koko muri abanyakuri.”]]></translation>
<footnotes></footnotes>
</aya>
<aya number="5">
<translation><![CDATA[Ni nde wayobye kurusha wa wundi usenga ibitari Allah, bitanashobora kumusubiza kuzageza ku munsi w’imperuka? Ndetse bikaba bitanamenya ko babisaba.]]></translation>
<footnotes></footnotes>
</aya>
<aya number="6">
<translation><![CDATA[N’igihe abantu bazakoranywa (ku munsi w’imperuka, ibyo basengaga) bizababera abanzi, ndetse binahakane kuba barabisengaga.]]></translation>
<footnotes></footnotes>
</aya>
<aya number="7">
<translation><![CDATA[N’iyo basomewe amagambo yacu asobanutse, ba bandi bahakanye ukuri (Qur’an) igihe kubagezeho, baravuga bati “Ubu ni uburozi bugaragara.”]]></translation>
<footnotes></footnotes>
</aya>
<aya number="8">
<translation><![CDATA[Cyangwa bakavuga ko (Muhamadi) yayihimbiye (Qur’an)! Vuga uti “Niba narayihimbye, nta cyo mwamarira kuri Allah (aramutse ashatse kubimpanira). Ni We uzi neza ibyo muyivugaho muyisebya. (Allah) arahagije kuba umuhamya hagati yanjye namwe, kandi ni Ubabarira ibyaha, Nyirimpuhwe.”]]></translation>
<footnotes></footnotes>
</aya>
<aya number="9">
<translation><![CDATA[Vuga (yewe Muhamadi) uti “Ntabwo ndi icyaduka mu ntumwa (za Allah), ndetse sinamenya ibyo nzakorerwa cyangwa se ibyo muzakorerwa. Nkurikira ibyo nahishuriwe gusa, kandi nta cyo ndi cyo uretse kuba umuburizi ugaragara.”]]></translation>
<footnotes></footnotes>
</aya>
<aya number="10">
<translation><![CDATA[Babaze (yewe Muhamadi) uti “Mutekereze nk’ubu iyi (Qur’an) ibaye ituruka kwa Allah mukaba muyihakana; nyamara umwe muri bene Isiraheli[1] ahamya ko ari nka yo (ari ukuri nka Tawurati), akaba anayemera mu gihe mwe mwishyira hejuru (muyihakana)!” Mu by’ukuri Allah ntayobora abantu b’abahakanyi.]]></translation>
<footnotes><![CDATA[[1] Umwe muri bene Isiraheli uvugwa muri uyu murongo ni Abdullahi bun Salaam, Umuyahudi wabaye Umuyisilamu ndetse akaba yari n’umwe mu basangirangendo b’Intumwa y’Imana Muhamadi (Imana imuhe amahoro n’umugisha).]]></footnotes>
</aya>
<aya number="11">
<translation><![CDATA[Na ba bandi bahakanye babwiye abemeye bati “Iyo (ubutumwa bwa Muhamadi) buza kuba ari bwiza, (ababwemeye) ntibari kudutanga kubwemera.” Hanyuma iyo batemeye ko (ubwo butumwa) bubayobora baravuga bati “iki ni ikinyoma gishaje!”]]></translation>
<footnotes></footnotes>
</aya>
<aya number="12">
<translation><![CDATA[Na mbere yayo (Qur’an) hari igitabo cya Musa (Tawurat) cyari ubuyobozi n’impuhwe. Naho iki (igitabo cya Qur’an) ni igitabo gihamya ibyakibanjirije, kiri mu rurimi rw’Icyarabu, kigamije kuburira inkozi z‘ibibi no gutanga inkuru nziza ku bakora ibyiza.]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri ba bandi bavuze bati “Nyagasani wacu ni Allah, hanyuma bagashikama (ku kuri), nta bwoba ndetse nta n’agahinda bazigera bagira.”]]></translation>
<footnotes></footnotes>
</aya>
<aya number="14">
<translation><![CDATA[Abo ni abantu bo mu Ijuru, bazaribamo ubuziraherezo nk’ingororano z’ibyo bajyaga bakora.]]></translation>
<footnotes></footnotes>
</aya>
<aya number="15">
<translation><![CDATA[Twanategetse umuntu kugirira neza ababyeyi be. Nyina yamutwitanye umuruho anamubyarana umuruho; kumutwita no kumucutsa mu gihe kingana n’amezi mirongo itatu, kugeza ubwo agera mu gihe cy’ubukure akanagera ku myaka mirongo ine; maze akavuga ati “Nyagasani wanjye! Nshoboza gushimira ingabire zawe wampundagajeho, njye n’ababyeyi banjye, (unanshoboze) gukora ibitunganye wishimira, kandi unantunganyirize urubyaro. Mu by’ukuri nkwicujijeho kandi rwose ndi mu bicisha bugufi (Abayisilamu).”]]></translation>
<footnotes></footnotes>
</aya>
<aya number="16">
<translation><![CDATA[Abo ni bo twakirira ibyiza bakora tukanirengagiza ibibi byabo. (Bazaba ari) abantu bo mu Ijuru ku bw’isezerano ry’ukuri basezeranyijwe.]]></translation>
<footnotes></footnotes>
</aya>
<aya number="17">
<translation><![CDATA[Naho wa wundi wabwiye ababyeyi be amagambo yo kubinuba (ubwo bamuhamagariraga kwemera Allah n’izuka) agira ati “Ese muransezeranya ko nzazurwa mu gihe hari ibisekuru byahise mbere yanjye (bitigeze bizurwa)? Mu gihe (ababyeyi be) bitabaza Allah bamubwira bati “Wo kanyagwa we wakwemeye! Rwose isezerano rya Allah ni ukuri.” Ariko we akavuga ati “Ibi nta kindi biri cyo usibye ko ari inkuru z’abo hambere.”]]></translation>
<footnotes></footnotes>
</aya>
<aya number="18">
<translation><![CDATA[Abo ni bo bahamwe n’imvugo (y’ibihano) nk’iyahamye amajini n’abantu babayeho mbere yabo. Mu by’ukuri ni abanyagihombo.]]></translation>
<footnotes></footnotes>
</aya>
<aya number="19">
<translation><![CDATA[Kandi bose bafite inzego (bazahemberwa) bitewe n’ibyo bakoze, kugira ngo (Allah) azabagororere ingororano zabo zuzuye kubera ibikorwa byabo. Kandi ntibazigera bahuguzwa.]]></translation>
<footnotes></footnotes>
</aya>
<aya number="20">
<translation><![CDATA[Uzirikane n’umunsi ba bandi bahakanye bazagezwa imbere y’umuriro, maze (babwirwe) bati “Mwapfushije ubusa ibyiza byanyu mu buzima bw’isi mubyinezezamo. Uyu munsi murahanishwa ibihano bisuzuguza kubera uko mwajyaga mwibona ku isi bitari mu kuri, no kubera ko mwajyaga mwigomeka (ku mategeko ya Allah).”]]></translation>
<footnotes></footnotes>
</aya>
<aya number="21">
<translation><![CDATA[Unibuke (yewe Muhamadi) umuvandimwe w’aba Adi (Intumwa Hudu) ubwo yaburiraga abantu be bari batuye ahitwa Ah’qaf[1] -kandi mbere ye na nyuma ye haje ababurizi- avuga ati “Ntimukagire undi mugaragira utari Allah. Mu by’ukuri ndatinya ko muzabona ibihano byo ku munsi uhambaye (nimukomeza guhakana).”]]></translation>
<footnotes><![CDATA[[1] Ni izina ry’ahantu mu majyepfo y’umwigimbakirwa w’Abarabu, kuri ubu ni mu gihugu cya Oman.]]></footnotes>
</aya>
<aya number="22">
<translation><![CDATA[Baravuga bati “Ese uje kudukura ku mana zacu? (Turabyanze!) Ngaho tuzanire ibyo udusezeranya (ibihano) niba koko uri umwe mu banyakuri.”]]></translation>
<footnotes></footnotes>
</aya>
<aya number="23">
<translation><![CDATA[(Hudu) aravuga ati “Mu by’ukuri ubumenyi (bw’ibyo bihano) buri kwa Allah. Kandi ibyo mbagezaho ni ibyo natumwe, ariko rwose mbona muri abantu b’injiji.”]]></translation>
<footnotes></footnotes>
</aya>
<aya number="24">
<translation><![CDATA[Maze babonye (igicu cy’ibihano) gikwiriye mu kirere kigana mu bibaya byabo (bari batuyemo, baracyishimira) maze baravuga bati “Iki gicu kiraduha imvura.” (Hudu arababwira ati) “Ahubwo ni ibyo mwasabaga ko byihutishwa. Ni umuyaga urimo ibihano bibabaza”,]]></translation>
<footnotes></footnotes>
</aya>
<aya number="25">
<translation><![CDATA[Urimbura buri kintu cyose (uhuye na cyo) ku bw’itegeko rya Nyagasani wawo. Nuko bucya nta kindi kigaragara usibye amatongo yabo. Uko ni ko duhana abantu b’inkozi z’ibibi.]]></translation>
<footnotes></footnotes>
</aya>
<aya number="26">
<translation><![CDATA[Kandi rwose (aba Adi) twabahaye ubutware tutigeze duha mwebwe (Abakurayishi). Tunabaha amatwi, amaso n’imitima (kugira ngo batekereze), nyamara amatwi yabo n’amaso yabo ndetse n’imitima yabo, nta cyo byabamariye kubera ko bahakanaga amagambo ya Allah. Nuko bagotwa (n’ibihano) by’ibyo bakerensaga.]]></translation>
<footnotes></footnotes>
</aya>
<aya number="27">
<translation><![CDATA[Kandi rwose (nyuma y’iyo midugudu y’aba Adi), twarimbuye imidugudu ibakikije (yemwe bantu b’i Maka), kandi twakomeje kubagaragariza ibitangaza binyuranye kugira ngo bisubireho (ariko bakomeza kwinangira).]]></translation>
<footnotes></footnotes>
</aya>
<aya number="28">
<translation><![CDATA[Ese kuki izo mana zabo basengaga mu cyimbo cya Allah (bibwira ko) zibamwegereza zitabatabaye? Ahubwo zarabatengushye (mu gihe bahanwaga). Ibyo ni ingaruka z’ikinyoma cyabo ndetse n’iz’ibyo bahimbaga.]]></translation>
<footnotes></footnotes>
</aya>
<aya number="29">
<translation><![CDATA[Unibuke (yewe Muhamadi) ubwo twakwerekezagaho itsinda ry’amajini kugira ngo ryumve Qur’an, ubwo yakurikiranaga (isomwa ryayo) yaravuze ati “Nimuceceke.” Nuko imaze gusomwa, asubira kuburira magenzi yayo.]]></translation>
<footnotes></footnotes>
</aya>
<aya number="30">
<translation><![CDATA[Aravuga ati “Yemwe bagenzi bacu! Rwose twumvise igitabo cyahishuwe nyuma ya Musa, cyemeza ibyakibanjirije ndetse kiyobora ku kuri no mu nzira igororotse”,]]></translation>
<footnotes></footnotes>
</aya>
<aya number="31">
<translation><![CDATA[“Yemwe bagenzi bacu! Nimwumvire umuvugabutumwa wa Allah (ibyo abahamagarira), kandi munamwemere. (Allah) azababarira ibyaha byanyu anabarinde ibihano bibabaza.”]]></translation>
<footnotes></footnotes>
</aya>
<aya number="32">
<translation><![CDATA[Kandi na wa wundi utazumvira umuvugabutumwa wa Allah, ntabwo ananiye (Allah kuba yamuhana akiri) ku isi. Kandi nta bandi barinzi azagira mu cyimbo cye (Allah). Abo bari mu buyobe bugaragara.]]></translation>
<footnotes></footnotes>
</aya>
<aya number="33">
<translation><![CDATA[Ese ntibabona ko Allah waremye ibirere n’isi akaba atarananijwe no kubirema, ko ari We ushobora guha ubuzima abapfuye? Yego! Rwose ni We ufite ubushobozi kuri buri kintu.]]></translation>
<footnotes></footnotes>
</aya>
<aya number="34">
<translation><![CDATA[Uzirikane n’umunsi ba bandi bahakanye bazagezwa imbere y’umuriro, maze (babwirwe) bati “Ese ibi (ibihano murimo) si ukuri?” Bavuge bati “Ni ukuri, turahiye ku izina rya Nyagasani wacu.” (Allah) ababwire ati “Ngaho nimwumve ububabare bw’ibihano kubera ubuhakanyi bwanyu.”]]></translation>
<footnotes></footnotes>
</aya>
<aya number="35">
<translation><![CDATA[Bityo (yewe Muhamadi) ihangane nk’uko Intumwa zari zifite ubutagamburuzwa zihanganye. Ntuzihutire kubasabira (ibihano). Umunsi bazabona ibyo basezeranyijwe (ibihano), bazaba nk’aho nta gihe bamaze ku isi usibye isaha imwe y’amanywa. Ibi ni ubutumwa (mugejejweho). Ese hari abandi bakorekwa uretse abantu b’inkozi z’ibibi?]]></translation>
<footnotes></footnotes>
</aya>
</sura>
<sura number="47">
<aya number="1">
<translation><![CDATA[Ba bandi bahakanye (Allah n’ubutumwa bw’Intumwa Muhamadi), ndetse bakanakumira (abantu) kugana inzira ya Allah, (Allah) azaburizamo ibikorwa byabo.]]></translation>
<footnotes></footnotes>
</aya>
<aya number="2">
<translation><![CDATA[Naho ba bandi bemeye (Allah) bakanakora ibikorwa byiza, ndetse bakanemera ibyahishuriwe (Intumwa) Muhamadi; kuko ari ukuri guturutse kwa Nyagasani wabo, (Allah) azabahanaguraho ibyaha anabatunganyirize imibereho.]]></translation>
<footnotes></footnotes>
</aya>
<aya number="3">
<translation><![CDATA[Ibyo ni ukubera ko abahakanyi bakurikiye ikinyoma, naho abemeye bakurikira ukuri guturutse kwa Nyagasani wabo. Uko ni ko Allah aha abantu ingero zabo.]]></translation>
<footnotes></footnotes>
</aya>
<aya number="4">
<translation><![CDATA[Nimuramuka muhuye na ba bandi bahakanye (ku rugamba rugamije guhesha Allah icyubahiro), mujye mubakubita ku bikanu. Nimubanesha, mujye mubagira imbohe. Hanyuma mubarekure (nta cyo batanze), cyangwa batange incungu kugeza intambara irangiye. Ni uko bimeze. N’iyo Allah aza kubishaka, yari kubatsinda (nta ruhare mubigizemo); ariko ibyo yabikoze kugira ngo agerageze bamwe muri mwe akoresheje abandi. Naho ba bandi bishwe mu nzira ya Allah, ntazigera aburizamo ibikorwa byabo.]]></translation>
<footnotes></footnotes>
</aya>
<aya number="5">
<translation><![CDATA[Azabayobora anatunganye imibereho yabo.]]></translation>
<footnotes></footnotes>
</aya>
<aya number="6">
<translation><![CDATA[Maze anabinjize mu ijuru yabamenyesheje.]]></translation>
<footnotes></footnotes>
</aya>
<aya number="7">
<translation><![CDATA[Yemwe abemeye! Nimuharanira inzira ya Allah, azabatabara anabakomereze igihagararo.]]></translation>
<footnotes></footnotes>
</aya>
<aya number="8">
<translation><![CDATA[Naho ba bandi bahakanye, bazarimbuka ndetse (Allah) ibikorwa byabo azabigira imfabusa.]]></translation>
<footnotes></footnotes>
</aya>
<aya number="9">
<translation><![CDATA[Ibyo ni ukubera ko bahakanye ibyo Allah yahishuye (Qur’an), maze na we akaburizamo ibikorwa byabo.]]></translation>
<footnotes></footnotes>
</aya>
<aya number="10">
<translation><![CDATA[Ese (abahakanyi) ntibatambagira isi ngo barebe uko iherezo ry’abababanjirije ryagenze? Allah yarabarimbuye, kandi abahakanyi bazabona (iherezo) nka ryo.]]></translation>
<footnotes></footnotes>
</aya>
<aya number="11">
<translation><![CDATA[Ibyo ni ibigaragaza ko Allah ari inshuti magara y’abemeramana, kandi ko abahakanyi nta nshuti magara bazagira.]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri ba bandi bemeye bakanakora ibikorwa byiza, Allah azabinjiza mu busitani butembamo imigezi (Ijuru). Ariko ba bandi bahakanye, barinezeza (kuri iyi si by’igihe gito), bakanarya nk’uko amatungo arisha (badatekereza ku iherezo ryabo); umuriro ni wo uzaba ubuturo bwabo.]]></translation>
<footnotes></footnotes>
</aya>
<aya number="13">
<translation><![CDATA[Ese ni imidugudu ingahe yarushaga imbaraga umudugudu wawe (wa Maka) wakumenesheje; nyamara tukaba twarayoretse? Nta n’umutabazi yigeze ibona.]]></translation>
<footnotes></footnotes>
</aya>
<aya number="14">
<translation><![CDATA[Ese ba bandi bashingiye ku bimenyetso bigaragara biturutse kwa Nyagasani wabo, bamera kimwe nka ba bandi (Shitani) yakundishije ububi bw’ibikorwa byabo, ndetse bakanakurikira irari ryabo?]]></translation>
<footnotes></footnotes>
</aya>
<aya number="15">
<translation><![CDATA[Imiterere y’Ijuru ryasezeranyijwe abagandukira Allah (ni uko) ritembamo imigezi y’amazi adahindura impumuro n’uburyohe, imigezi y’amata atajya ahindura uburyohe, imigezi y’inzoga ziryoheye abanywi (zidasindisha), ndetse n’imigezi y’ubuki busukuye; kandi bateganyirijwemo buri bwoko bw’imbuto no kubabarirwa na Nyagasani wabo. Ese abo bameze kimwe nk’abazaba mu muriro ubuziraherezo, bahabwa amazi yatuye abacagagura amara?]]></translation>
<footnotes></footnotes>
</aya>
<aya number="16">
<translation><![CDATA[No muri bo hari abagutega amatwi (yewe Muhamadi), maze bava iwawe bakabwira abahawe ubumenyi bati “Yahoze avuga iki?” Abo ni ba bandi Allah yadanangiye imitima yabo, ndetse banakurikiye irari ryabo.]]></translation>
<footnotes></footnotes>
</aya>
<aya number="17">
<translation><![CDATA[Naho ba bandi bayobotse, (Allah) abongerera ukuyoboka ndetse akanabaha ukuganduka.]]></translation>
<footnotes></footnotes>
</aya>
<aya number="18">
<translation><![CDATA[Ese (abahakanyi) hari ikindi bategereje kitari ukugerwaho n’imperuka ibaguye gitumo? Nyamara ibimenyetso byayo byamaze gusohora; ese bakwibuka bate (imperuka) yamaze kubageraho?]]></translation>
<footnotes></footnotes>
</aya>
<aya number="19">
<translation><![CDATA[Bityo (yewe Muhamadi) menya ko nta yindi mana ikwiye gusengwa by’ukuri uretse Allah, unasabe imbabazi z’ibyaha byawe, ndetse n’iby’abemeramana n’abemeramanakazi. Kandi Allah azi neza ibyo mukora (ku manywa) ndetse (n’ibyo mukora nijoro) aho mutuye.]]></translation>
<footnotes></footnotes>
</aya>
<aya number="20">
<translation><![CDATA[(Kubera ihohoterwa bakorerwaga), ba bandi bemeye baravuze bati “Kuki tudahishurirwa isura [(igice cya Qur’an) (iduha uburenganzira bwo kurwanya abaduhohotera)]?” Ariko iyo isura ihishuwe (igira ibyo isobanura cyangwa itegeka) hakavugwamo imirwano, ubona ba bandi bafite uburwayi mu mitima yabo bakureba indoro isa nk’iy’uwagushijwe igihumure n’urupfu. Nyamara igikwiye kuri bo]]></translation>
<footnotes></footnotes>
</aya>
<aya number="21">
<translation><![CDATA[Ni ukumvira (Allah) no kuvuga imvugo nziza. Nyamara biramutse bibaye ngombwa (ko bajya ku rugamba), hanyuma bakaba abanyakuri imbere ya Allah (mu byo basezeranyije), ni byo byaba ari byiza kuri bo.]]></translation>
<footnotes></footnotes>
</aya>
<aya number="22">
<translation><![CDATA[None se muramutse muteye umugongo (mukanga kumvira Allah n’Intumwa ye), ntimwaba abangizi ku isi ndetse mugaca n’imiryango yanyu?]]></translation>
<footnotes></footnotes>
</aya>
<aya number="23">
<translation><![CDATA[Abo ni bo Allah yavumye, abagira ibipfamatwi ndetse anabahuma amaso.]]></translation>
<footnotes></footnotes>
</aya>
<aya number="24">
<translation><![CDATA[Ese ntibatekereza kuri Qur’an? Cyangwa imitima yabo iradanangiye (ntibasha kumva ukuri)?]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri ba bandi bahindukiye bagatera umugongo (ukwemera), nyuma y’uko basobanukiwe umuyoboro w’ukuri, Shitani yabakundishije (ibikorwa byabo bibi) inabizeza kubaho igihe kirekire.]]></translation>
<footnotes></footnotes>
</aya>
<aya number="26">
<translation><![CDATA[(Uko kubizeza kubaho igihe kirekire) ni ukubera ko babwiye abanze ibyo Allah yahishuye (Abayahudi) bati “Tuzajya tubumvira ku bintu bimwe na bimwe gusa.” Nyamara Allah azi neza amabanga yabo.]]></translation>
<footnotes></footnotes>
</aya>
<aya number="27">
<translation><![CDATA[Bizaba bimeze bite ubwo abamalayika bazabakuramo roho, babakubita mu buranga bwabo no mu migongo yabo?]]></translation>
<footnotes></footnotes>
</aya>
<aya number="28">
<translation><![CDATA[Ibyo (bizaba bitewe) n’uko bakurikiye ibirakaza Allah bakanga ibimushimisha, maze ibikorwa byabo akabigira imfabusa.]]></translation>
<footnotes></footnotes>
</aya>
<aya number="29">
<translation><![CDATA[Ese ba bandi bafite uburwayi (bw’uburyarya) mu mitima yabo bibwira ko Allah atazigera agaragaza inzika zabo (bafitiye Intumwa n’abemeramana)?]]></translation>
<footnotes></footnotes>
</aya>
<aya number="30">
<translation><![CDATA[Kandi tubishatse twabakwereka ukababwirwa n’ibimenyetso byabo, ndetse ukanababwirwa n’ikigenderewe mu mvugo (zabo). Nyamara Allah azi neza ibikorwa byanyu.]]></translation>
<footnotes></footnotes>
</aya>
<aya number="31">
<translation><![CDATA[Kandi rwose tuzabagerageza kugeza ubwo tugaragaje abarwana (mu nzira ya Allah) n’abihangana muri mwe, ndetse tuzanagaragaza ibikorwa byanyu (byose).]]></translation>
<footnotes></footnotes>
</aya>
<aya number="32">
<translation><![CDATA[Mu by’ukuri ba bandi bahakanye bakanakumira (abantu) kugana inzira ya Allah, ndetse bakananyuranya n’Intumwa (Muhamadi, bakajya mu ruhande rumurwanya) nyuma y’uko basobanukiwe umuyoboro w’ukuri, nta cyo bazatwara Allah. Kandi ibikorwa byabo azabigira imfabusa.]]></translation>
<footnotes></footnotes>
</aya>
<aya number="33">
<translation><![CDATA[Yemwe abemeye! Nimwumvire Allah, munumvire Intumwa (Muhamadi). Kandi ibikorwa byanyu ntimukabigire imfabusa.]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri ba bandi bahakanye bakanakumira (abantu) kugana inzira ya Allah, maze bagapfa ari abahakanyi, Allah ntazigera abababarira.]]></translation>
<footnotes></footnotes>
</aya>
<aya number="35">
<translation><![CDATA[Bityo, ntimuzacike intege (ngo mugire ubwoba) maze ngo muhamagarire (abanzi banyu) guhagarika intambara kandi ari mwe muri hejuru (mufite intsinzi), kandi Allah ari kumwe namwe ndetse ntazigera agabanya ibihembo by’ibikorwa byanyu.]]></translation>
<footnotes></footnotes>
</aya>
<aya number="36">
<translation><![CDATA[Mu by’ukuri ubuzima bw’isi nta kindi buri cyo uretse kuba ari umukino no kwinezeza (by’igihe gito). Ariko nimwemera (Allah) mukanamugandukira, azabagororera ibihembo byanyu kandi ntazigera abasaba imitungo yanyu.]]></translation>
<footnotes></footnotes>
</aya>
<aya number="37">
<translation><![CDATA[Aramutse anayibasabye akabatitiriza, mwagira ubugugu (bwo kuyimuha), maze akagaragaza urwango rwanyu (mu kwanga kuyitanga).]]></translation>
<footnotes></footnotes>
</aya>
<aya number="38">
<translation><![CDATA[Dore (yemwe bemeramana) ni mwe muhamagarirwa gutanga mu nzira ya Allah, nyamara muri mwe hari abagira ubugugu. Kandi uzagira ubugugu azaba yihemukiye. Ariko Allah ni We Mukungu (ntakeneye ibyo mutanga), naho mwe muri abatindi. Kandi nimuramuka muteye umugongo (mukanga gutanga mu nzira ya Allah), azabakuraho abasimbuze abandi batari mwe, hanyuma ntibabe nkamwe.]]></translation>
<footnotes></footnotes>
</aya>
</sura>
<sura number="48">
<aya number="1">
<translation><![CDATA[Mu by’ukuri (yewe Muhamadi) twaguhaye intsinzi isesuye,]]></translation>
<footnotes></footnotes>
</aya>
<aya number="2">
<translation><![CDATA[Kugira ngo Allah akubabarire ibyaha byawe byabanje n’ibizaza, ndetse anagusenderezeho ingabire ze kandi anakuyobore inzira igororotse.]]></translation>
<footnotes></footnotes>
</aya>
<aya number="3">
<translation><![CDATA[Ndetse no kugira ngo Allah aguhe ubutabazi bukomeye.]]></translation>
<footnotes></footnotes>
</aya>
<aya number="4">
<translation><![CDATA[Ni We wamanuye ituze mu mitima y’abemeramana kugira ngo ukwemera kwabo kwiyongere ku kwemera basanganywe. Ndetse ingabo zo mu birere no ku isi ni iza Allah, kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="5">
<translation><![CDATA[Kugira ngo yinjize abemeramana n’abemeramanakazi mu busitani butembamo imigezi (Ijuru) bazabamo ubuziraherezo, ndetse anabababarire ibyaha byabo. Kandi ibyo ni intsinzi ihambaye kwa Allah.]]></translation>
<footnotes></footnotes>
</aya>
<aya number="6">
<translation><![CDATA[No kugira ngo ahane indyarya z’abagabo n’indyarya z’abagore, ndetse n’ababangikanyamana b’abagabo n’ababangikanyamana b’abagore, bagira ibitekerezo bibi kuri Allah. Amakuba nabe kuri bo! Kandi Allah yarabarakariye, ndetse aranabavuma anabateganyiriza umuriro wa Jahanamu, kandi ni wo garukiro ribi.]]></translation>
<footnotes></footnotes>
</aya>
<aya number="7">
<translation><![CDATA[Ingabo zo mu birere no ku isi ni iza Allah. Kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri (yewe Muhamadi) twakohereje kugira ngo ube umuhamya, utanga inkuru nziza, kandi unabe umuburizi,]]></translation>
<footnotes></footnotes>
</aya>
<aya number="9">
<translation><![CDATA[No kugira ngo (mwe abantu) mwemere Allah n’Intumwa ye, mumutere inkunga, mumwubahe, mumuhe agaciro akwiye, kandi munasingize (Allah) mu gitondo na nimugoroba.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri abakurahiriye (yewe Muhamadi) kugushyigikira (baguhereza ikiganza) baba barahiriye gushyigikira Allah. Ukuboko kwa Allah kuri hejuru y’ibiganza byabo. Bityo uzatatira igihango cye, azaba yihemukiye. Kandi uzuzuza ibyo yasezeranyije Allah, azamuha ibihembo bihambaye.]]></translation>
<footnotes></footnotes>
</aya>
<aya number="11">
<translation><![CDATA[Bamwe mu Barabu bo mu cyaro banze kujya ku rugamba, bazakubwira bati “Twahugijwe n’imitungo yacu ndetse n’imiryango yacu, bityo dusabire imbabazi.” Bavugisha indimi zabo ibitari mu mitima yabo. Vuga uti “Ese ni nde wagira icyo abamarira kwa Allah, aramutse ashaka kubateza ikibi cyangwa ashaka kubagirira neza?” Ahubwo Allah azi neza ibyo mukora.]]></translation>
<footnotes></footnotes>
</aya>
<aya number="12">
<translation><![CDATA[Ahubwo mwaketse ko Intumwa ndetse n’abemeramana batazagaruka mu miryango yabo, nuko ibyo bikundishwa imitima yanyu, maze mugira ibitekerezo bibi, muba abantu boramye .]]></translation>
<footnotes></footnotes>
</aya>
<aya number="13">
<translation><![CDATA[Naho wa wundi utemera Allah n’Intumwa ye (uwo azaba abaye umuhakanyi), kandi rwose twateganyirije abahakanyi umuriro ugurumana.]]></translation>
<footnotes></footnotes>
</aya>
<aya number="14">
<translation><![CDATA[Kandi ubwami bw’ibirere n’ubw’isi ni ubwa Allah. Ababarira uwo ashaka akanahana uwo ashaka. Kandi Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="15">
<translation><![CDATA[Nimujya gufata iminyago, abanze kujya ku rugamba bazavuga bati “mureke tubakurikire.” Bazashaka guhindura amagambo ya Allah. Uzavuge uti “Ntimuri budukurikire; uko ni ko Allah yavuze mbere.” Ubwo bazavuga bati “Ahubwo ni ishyari mutugirira.” Nyamara ntabwo bari basobanukiwe (ku bya Allah) uretse bike.]]></translation>
<footnotes></footnotes>
</aya>
<aya number="16">
<translation><![CDATA[Bwira bamwe mu Barabu bo mu cyaro banze kujya ku rugamba uti “Muzahamagarirwa kujya kurwana n’abantu bafite imbaraga zihambaye; muzarwana na bo cyangwa bishyire mu maboko yanyu (babe Abayisilamu nta mirwano ibayeho). Nimuramuka mwumviye Allah, azabaha ibihembo byiza, ariko nimutera umugongo nk’uko mwabigenje mbere, (Allah) azabahanisha ibihano bibabaza.]]></translation>
<footnotes></footnotes>
</aya>
<aya number="17">
<translation><![CDATA[Abafite ubumuga bwo kutabona n’abamugaye amaguru, ndetse n’abafite uburwayi ubwo ari bwo bwose, nta mugayo cyangwa icyaha bazabarwaho (igihe batagiye ku rugamba). Bityo, uzumvira Allah n’Intumwa ye, azamwinjiza mu busitani butembamo imigezi (Ijuru); naho uzatera umugongo, (Allah) azamuhanisha ibihano bibabaza.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri Allah yishimiye abemeramana ubwo bakurahiriraga kugushyigikira (baguha ikiganza, yewe Muhamadi) munsi y’igiti. (Allah) yari azi ibiri mu mitima yabo, nuko abamanurira ituze, anabahemba intsinzi ya bugufi,]]></translation>
<footnotes></footnotes>
</aya>
<aya number="19">
<translation><![CDATA[Ndetse n’iminyago myinshi banyagaga. Kandi Allah ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="20">
<translation><![CDATA[Allah yabasezeranyije kunyaga iminyago myinshi, kandi abanza kubihutishiriza iyi (intsinzi ya Khaybari), ndetse abarinda amaboko y’abantu (bashakaga kubagirira nabi); kugira ngo bibe ikimenyetso ku bemeramana, no kugira ngo abayobore mu nzira igororotse,]]></translation>
<footnotes></footnotes>
</aya>
<aya number="21">
<translation><![CDATA[N’indi (ntsinzi) mutashoboye kugeraho, Allah arayibazigamiye. Kandi Allah ni Ushobora byose.]]></translation>
<footnotes></footnotes>
</aya>
<aya number="22">
<translation><![CDATA[N’iyo abahakanyi baza kubarwanya, bari kubatera umugongo (bahunga), kandi ntibari kubona umurinzi cyangwa umutabazi.]]></translation>
<footnotes></footnotes>
</aya>
<aya number="23">
<translation><![CDATA[Uwo ni umugenzo wa Allah (wo gutabara ingabo ze) wabayeho kuva kera. Kandi ntuzigera ubona impinduka ku migenzereze ya Allah.]]></translation>
<footnotes></footnotes>
</aya>
<aya number="24">
<translation><![CDATA[Ni We wabarinze amaboko yabo (ntibabarwanya), ndetse n’amaboko yanyu (ntimwabarwanya) mu kibaya cya Maka (ahitwa Hudaybiyat) nyuma y’uko (Allah) abahaye intsinzi kuri bo. Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="25">
<translation><![CDATA[Abo ni bo bahakanye bakanabakumira (mwebwe abemeramana) kugana Umusigiti Mutagatifu (w’i Maka), ndetse bakanafatira amatungo yari aziritse (yagombaga gutangwaho ibitambo) ntagere aho yagenewe gutambirwa. Iyo hataba abemeramana b’abagabo n’abemeramana b’abagore (bari mu banzi banyu mwari muhanganye) mutari muzi, mwari kubica cyangwa mukabahutaza mutabizi; nuko bikabatera umugayo (mukabarwaho icyaha) ku byo mutari muzi. (Ibyo byabayeho) kugira ngo Allah agirire impuhwe uwo ashaka. (Ariko abo bemeramana) iyo baza kuba bitandukanyije (n’abahakanyi), abahakanye muri bo twari kubahanisha ibihano bibabaza.]]></translation>
<footnotes></footnotes>
</aya>
<aya number="26">
<translation><![CDATA[Ubwo abahakanye bashyiraga ubwibone mu mitima yabo; ubwibone bwo mu bihe by’ubujiji (kugira ngo batemera ubutumwa bwa Muhamadi), Allah yamanuye ituze ku Ntumwa ye no ku bemeramana, abategeka kuguma ku ijambo ryo kugandukira (Allah); kandi bari barikwiye ndetse ari na bo ba nyiraryo. Allah ni Umumenyi wa buri kintu.]]></translation>
<footnotes></footnotes>
</aya>
<aya number="27">
<translation><![CDATA[Mu by’ukuri Allah yagize ukuri inzozi z’Intumwa ye (Muhamadi). Rwose Allah nabishaka, muzinjira mu Musigiti Mutagatifu wa Maka mutekanye, nta bwoba mufite; (bamwe) mwogoshe imitwe yanyu (abandi) mugabanyije (imisatsi, nk’uko bikorwa mu mutambagiro mutagatifu). (Allah) yari azi neza ibyo mutari muzi, nuko abibahinduriramo intsinzi ya bugufi.]]></translation>
<footnotes></footnotes>
</aya>
<aya number="28">
<translation><![CDATA[Ni We wohereje Intumwa ye (Muhamadi) izanye umuyoboro (Qur’an) n’idini by’ukuri, kugira ngo arisumbishe andi madini yose. Kandi Allah arahagije kuba umuhamya.]]></translation>
<footnotes></footnotes>
</aya>
<aya number="29">
<translation><![CDATA[Muhamadi ni Intumwa ya Allah. Kandi ba bandi bari kumwe na we, bari inkazi ku bahakanyi (igihe babasagariye), bakaba abanyempuhwe hagati yabo. Ubabona bunamye banubamye (basali), bashaka ingabire za Allah ndetse no kwishimirwa (na We). Barangwa n’ikimenyetso kiri mu buranga bwabo (baterwa no kubama basali). Ibi ni byo bibaranga muri Tawurati. Ariko mu Ivanjili, bagaragazwa nk’ikimera cyasohoye umugondoro wacyo, hanyuma ugakomera maze (amashami yacyo) akagikomeza, kigakura kugeza gihagaze cyemye ku ruti rwacyo mu buryo bushimisha abahinzi. (Urwo rugero rw’abemeramana) rugamije kurakaza abahakanyi. Allah yasezeranyije abemeye bakanakora ibikorwa byiza, kuzababarirwa ndetse no kuzagororerwa ibihembo bihambaye.]]></translation>
<footnotes></footnotes>
</aya>
</sura>
<sura number="49">
<aya number="1">
<translation><![CDATA[Yemwe abemeye! Ntimukajye mugira ibyo mufataho ibyemezo mbere ya Allah n’Intumwa ye. Kandi mujye mugandukira Allah; mu by’ukuri Allah ni Uwumva bihebuje, Umumenyi uhebuje.]]></translation>
<footnotes></footnotes>
</aya>
<aya number="2">
<translation><![CDATA[Yemwe abemeye! Ntimukajye murangurura amajwi yanyu ngo muce mu ijambo Umuhanuzi (Muhamadi) igihe ari kuvuga, kandi ntimukajye muzamura amajwi yanyu igihe muvugana na We nk’uko mubigenza hagati yanyu; kugira ngo ibikorwa byanyu bitazaba imfabusa mutabizi.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri ba bandi bacisha bugufi amajwi yabo imbere y’Intumwa ya Allah; ni bo Allah yejeje imitima kubera kumugandukira. Bazababarirwa banahabwe ibihembo bihambaye.]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri ba bandi baguhamagara (mu ijwi riranguruye) bari inyuma y’urugo (iwawe); abenshi muri bo nta bwenge bagira.]]></translation>
<footnotes></footnotes>
</aya>
<aya number="5">
<translation><![CDATA[Nyamara iyo baza kwihangana kugeza usohotse ubasanga, byari kuba byiza kuri bo. Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="6">
<translation><![CDATA[Yemwe abemeye! Inkozi y’ibibi niramuka ibazaniye inkuru, mujye mushishoza kugira ngo mudahohotera abantu mutabizi, maze mukaza kwicuza ibyo mwakoze.]]></translation>
<footnotes></footnotes>
</aya>
<aya number="7">
<translation><![CDATA[Kandi mumenye ko Intumwa ya Allah iri muri mwe. Iyo iza kubumvira muri byinshi, mwari kuba mu bizazane. Ariko Allah yabakundishije ukwemera anagutaka mu mitima yanyu, abangisha ubuhakanyi n’ubwangizi ndetse no kwigomeka. Abo ni bo bayobotse by’ukuri.]]></translation>
<footnotes></footnotes>
</aya>
<aya number="8">
<translation><![CDATA[Izo ni ingabire n’inema bya Allah, kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="9">
<translation><![CDATA[Kandi amatsinda abiri y’abemeramana naramuka arwanye, mujye muyunga, ariko rimwe muri yo niryigomeka ku rindi (nyuma yo kungwa), mujye murirwanya kugeza ubwo rigarukiye itegeko rya Allah. Niryisubiraho, mujye mubunga mu butabera mutabogamye. Mu by’ukuri Allah akunda abatabogama.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri abemeramana ni abavandimwe. Bityo, mujye mwunga abavandimwe banyu (igihe bashyamiranye), kandi mugandukire Allah kugira ngo mugirirwe impuhwe.]]></translation>
<footnotes></footnotes>
</aya>
<aya number="11">
<translation><![CDATA[Yemwe abemeye! Ntihakagire abantu basuzugura abandi, kuko hari ubwo (abasuzuguwe) baba ari bo beza kubarusha. Kandi n’abagore ntibagasuzugure abagore bagenzi babo, kuko hari ubwo (abasuzuguwe) baba ari bo beza kubarusha. Ntimugasebanye kandi ntimugahimbane amazina mabi (atesha agaciro abandi). Mbega ukuntu ari amazina mabi (kuyita bagenzi banyu) nyuma y’uko mubaye abemeramana! Kandi ba bandi baticuza, abo ni bo nkozi z’ibibi.]]></translation>
<footnotes></footnotes>
</aya>
<aya number="12">
<translation><![CDATA[Yemwe abemeye! Mujye mwirinda kenshi gukeka (bagenzi banyu), kuko rimwe na rimwe gukeka ari icyaha. Kandi ntimukanekane[1] cyangwa ngo musebanye. Ese umwe muri mwe yakwemera kurya inyama y’umuvandimwe we wapfuye? (Ntawabyemera!) Ngaho nimubireke kandi mugandukire Allah. Mu by’ ukuri, Allah ni Uwakira bihebuje ukwicuza, Nyirimbabazi.]]></translation>
<footnotes><![CDATA[[1] Uyu murongo urabuza abantu gucukumbura no gushaka kumenya ibyo abandi babahishe batifuza ko babimenya.]]></footnotes>
</aya>
<aya number="13">
<translation><![CDATA[Yemwe bantu! Twabaremye tubakomoye ku mugabo n’umugore, nuko tubagira amahanga n’amoko (atandukanye) kugira ngo mumenyane. Mu by’ukuri ubarusha icyubahiro imbere ya Allah ni ubarusha kugandukira (Allah). Rwose Allah ni Umumenyi uhebuje, Uzi byose.]]></translation>
<footnotes></footnotes>
</aya>
<aya number="14">
<translation><![CDATA[Abarabu bo mu cyaro (batuye mu butayu) baravuze bati “Twaremeye!” Vuga (yewe Muhamadi) uti “Ntimuremera, ahubwo nimuvuge muti twabaye Abayisilamu”, kuko ukwemera kutarinjira mu mitima yanyu. Ariko nimwumvira Allah n’Intumwa ye, nta cyo azagabanya mu bikorwa byanyu. Mu by’ukuri Allah ni Ubabarira bihebuje, Nyirimbabazi.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri abemeramana nyabo ni abemeye Allah n’Intumwa ye, hanyuma ntibashidikanye (ku byo bemeye), bakanaharanira inzira ya Allah bakoresheje imitungo yabo n’ubuzima bwabo. Abo ni bo banyakuri.]]></translation>
<footnotes></footnotes>
</aya>
<aya number="16">
<translation><![CDATA[Vuga (yewe Muhamadi) uti “Ese murigisha Allah iby’idini ryanyu mu gihe Allah azi ibiri mu birere n’ibiri mu isi? Kandi Allah ni Umumenyi uhebuje wa buri kintu.”]]></translation>
<footnotes></footnotes>
</aya>
<aya number="17">
<translation><![CDATA[Barakuratira ko babaye Abayisilamu (nk’aho ari wowe bifitiye akamaro)? Vuga uti “Mwindatatira ubuyisilamu bwanyu (mwibwira ko ari njye bufitiye akamaro). Ahubwo Allah ni We wabagiriye ubuntu abayobora mu kwemera niba koko muri abanyakuri.”]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri Allah azi ibitagaragara byo mu birere no mu isi. Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
</sura>
<sura number="50">
<aya number="1">
<translation><![CDATA[Qaaf. [1] Ndahiye iyi Qur’an yuje ikuzo.]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ahubwo batangajwe n’uko umuburizi yaje aturutse muri bo. Bityo abahakanyi baravuga bati “Iki ni ikintu gitangaje!”]]></translation>
<footnotes></footnotes>
</aya>
<aya number="3">
<translation><![CDATA[Ese nidupfa tugahinduka igitaka (tuzazurwa)? Uko kugaruka kuri kure (ntikwabaho).]]></translation>
<footnotes></footnotes>
</aya>
<aya number="4">
<translation><![CDATA[Rwose tuzi neza icyo ubutaka bugenda bugabanyaho (ku mibiri yabo igihe bari mu mva). Kandi dufite igitabo kirinzwe (kibitse buri kintu).]]></translation>
<footnotes></footnotes>
</aya>
<aya number="5">
<translation><![CDATA[Nyamara bahinyuye ukuri ubwo kwabageragaho; bityo, barahuzagurika (ntibashobora gutandukanya ukuri n’ikinyoma).]]></translation>
<footnotes></footnotes>
</aya>
<aya number="6">
<translation><![CDATA[Ese ntibitegereza ikirere kiri hejuru yabo uko twacyubatse maze tukanagitaka, kikaba nta n’imyenge gifite?]]></translation>
<footnotes></footnotes>
</aya>
<aya number="7">
<translation><![CDATA[N’isi twarayishashe maze tuyishimangiza imisozi, nuko tuyimezaho buri bwoko bw’ibimera bushimishije.]]></translation>
<footnotes></footnotes>
</aya>
<aya number="8">
<translation><![CDATA[(Ibi twabikoze kugira ngo bibe) isomo n’urwibutso kuri buri mugaragu (wa Allah) wicuza.]]></translation>
<footnotes></footnotes>
</aya>
<aya number="9">
<translation><![CDATA[Twanamanuye amazi yuje imigisha (imvura) aturutse mu kirere, maze tuyameresha imirima n’impeke zisarurwa,]]></translation>
<footnotes></footnotes>
</aya>
<aya number="10">
<translation><![CDATA[N’imitende miremire ifite amaseri ahekeranye neza,]]></translation>
<footnotes></footnotes>
</aya>
<aya number="11">
<translation><![CDATA[Kugira ngo bibe amafunguro ku bagaragu banjye. Tunayahesha ubuzima ubutaka bwapfuye. Uko ni ko izuka ry’abapfuye rizagenda.]]></translation>
<footnotes></footnotes>
</aya>
<aya number="12">
<translation><![CDATA[Mbere yabo (abahakanyi b’i Maka), abantu ba Nuhu n’abari baturiye iriba rya Rasi ndetse n’abantu bo mu bwoko bwa Thamudu bahinyuye Intumwa zabo,]]></translation>
<footnotes></footnotes>
</aya>
<aya number="13">
<translation><![CDATA[N’aba Adi na Farawo ndetse n’abavandimwe ba Lutwi (Loti),]]></translation>
<footnotes></footnotes>
</aya>
<aya number="14">
<translation><![CDATA[N’abantu ba Ayikat (b’i Madiyani), n’abantu ba Tubba’i (abami bo mu gihugu cya Yemeni) bose bahinyuye Intumwa zabo, maze mbasohorezaho isezerano ryanjye (ryo kubahana).]]></translation>
<footnotes></footnotes>
</aya>
<aya number="15">
<translation><![CDATA[Ese twaba twarananijwe n’ukurema kwa mbere (ku buryo ukurema kwa kabiri kwatunanira)? Ahubwo bari mu gushidikanya ku kurema gushya (izuka).]]></translation>
<footnotes></footnotes>
</aya>
<aya number="16">
<translation><![CDATA[Mu by’ukuri twaremye umuntu kandi tuzi ibyo umutima we umwoshya. Kandi tumuri bugufi kurusha umutsi w’ubuzima (wo mu ijosi; ujyana amaraso mu bwonko).]]></translation>
<footnotes></footnotes>
</aya>
<aya number="17">
<translation><![CDATA[(Zirikana) ko abakira babiri (abamalayika bashinzwe gukurikirana umuntu), bakira (ibyo avuga n’ibyo akora); umwe yicaye iburyo undi ibumoso.]]></translation>
<footnotes></footnotes>
</aya>
<aya number="18">
<translation><![CDATA[(Umuntu) nta jambo na rimwe yavuga ngo habure umugenzuzi umuri hafi (uryandika).]]></translation>
<footnotes></footnotes>
</aya>
<aya number="19">
<translation><![CDATA[Kandi ibimenyetso bibimburira urupfu bigaragaza ukuri bizaza nta kabuza.. (Maze abwirwe ati) “Ibyo ni byo wajyaga wihunza”.]]></translation>
<footnotes></footnotes>
</aya>
<aya number="20">
<translation><![CDATA[Nuko impanda nivuzwa, uwo ni wo uzaba ari umunsi w’ibihano (umunsi w’izuka).]]></translation>
<footnotes></footnotes>
</aya>
<aya number="21">
<translation><![CDATA[Buri muntu azaza ari kumwe n’(umumalayika) umushoreye ndetse n’(umumalayika) umushinja.]]></translation>
<footnotes></footnotes>
</aya>
<aya number="22">
<translation><![CDATA[(Umunyabyaha azabwirwa ati) “Rwose wari mu burangare (utita) kuri ibi, ariko twagukuyeho igikingirizo (cyakingirizaga umutima wawe), none uyu munsi amaso yawe yatyaye (arabona byose).”]]></translation>
<footnotes></footnotes>
</aya>
<aya number="23">
<translation><![CDATA[Umusangirangendo we (malayika umushinzwe) azavuga ati “Iki (ni cyo gitabo cy’ibikorwa bye) gitunganyije mfite.”]]></translation>
<footnotes></footnotes>
</aya>
<aya number="24">
<translation><![CDATA[(Allah azabwira abo bamalayika bombi ati) “Nimujugunye mu muriro wa Jahanamu buri muhakanyi wigometse”,]]></translation>
<footnotes></footnotes>
</aya>
<aya number="25">
<translation><![CDATA[Ubangamira ibyiza, urengera kandi ushidikanya,]]></translation>
<footnotes></footnotes>
</aya>
<aya number="26">
<translation><![CDATA[Wa wundi wabangikanyije Allah n’indi mana. Nimumujugunye mu bihano bikaze.]]></translation>
<footnotes></footnotes>
</aya>
<aya number="27">
<translation><![CDATA[Mugenzi we (Shitani) azavuga ati “Nyagasani wacu! Sinamuyobeje, ahubwo we yari mu buyobe buri kure (y’ukuri).”]]></translation>
<footnotes></footnotes>
</aya>
<aya number="28">
<translation><![CDATA[(Allah azavuga ati) “Mwijya impaka imbere yanjye kandi narababuriye mbere (ko hazabaho) ibihano”,]]></translation>
<footnotes></footnotes>
</aya>
<aya number="29">
<translation><![CDATA[“Iwanjye ijambo ntirihindurwa, kandi sinjya mpuguza abagaragu banjye.”]]></translation>
<footnotes></footnotes>
</aya>
<aya number="30">
<translation><![CDATA[Zirikana umunsi tuzabwira umuriro wa Jahanamu tuti “Ese wuzuye?” Maze uvuge uti “Ese hari inyongera (y’abandi ngo mubampe)?”]]></translation>
<footnotes></footnotes>
</aya>
<aya number="31">
<translation><![CDATA[Kandi ijuru rizegerezwa abagandukira Allah.]]></translation>
<footnotes></footnotes>
</aya>
<aya number="32">
<translation><![CDATA[(Bazabwirwa bati) “Iri (juru) ni ryo mwajyaga musezeranywa; (rigenewe) buri wese wicuza cyane kuri Allah, akanitwararika (ku mategeko ye),]]></translation>
<footnotes></footnotes>
</aya>
<aya number="33">
<translation><![CDATA[Wa wundi utinya Allah Nyirimpuhwe atamubona, ndetse akaza afite umutima wicuza.]]></translation>
<footnotes></footnotes>
</aya>
<aya number="34">
<translation><![CDATA[(Bazabwirwa bati) “Nimuryinjiremo (Ijuru) mu mahoro. Uyu ni umunsi w’ubuzima buzahoraho.”]]></translation>
<footnotes></footnotes>
</aya>
<aya number="35">
<translation><![CDATA[Bazabonamo ibyo bashaka byose, kandi iwacu hari n’inyongera (yo kubona Allah imbonankubone).]]></translation>
<footnotes></footnotes>
</aya>
<aya number="36">
<translation><![CDATA[Ese ni ibisekuru bingahe tworetse mbere yabo, byabarushaga ubukana! Byari byarakwiriye mu bihugu byinshi bishaka ubuhungiro?]]></translation>
<footnotes></footnotes>
</aya>
<aya number="37">
<translation><![CDATA[Mu by’ukuri muri ibyo harimo urwibutso k’ufite umutima, cyangwa uteze amatwi kandi akaba n’umuhamya (wita ku bintu).]]></translation>
<footnotes></footnotes>
</aya>
<aya number="38">
<translation><![CDATA[Rwose twaremye ibirere n’isi n’ibiri hagati yabyo mu minsi itandatu, kandi ntitwagize umunaniro.]]></translation>
<footnotes></footnotes>
</aya>
<aya number="39">
<translation><![CDATA[Bityo, (yewe Muhamadi) jya wihanganira ibyo bavuga, unasingize ikuzo rya Nyagasani wawe mbere y’uko izuba rirasa na mbere y’uko rirenga.]]></translation>
<footnotes></footnotes>
</aya>
<aya number="40">
<translation><![CDATA[Ndetse no mu ijoro ujye umusingiza, na nyuma yo kubama (nyuma y’iswala).]]></translation>
<footnotes></footnotes>
</aya>
<aya number="41">
<translation><![CDATA[Kandi uzatege amatwi umunsi uhamagara (Malayika uzavuza impanda), azahamagarira hafi.]]></translation>
<footnotes></footnotes>
</aya>
<aya number="42">
<translation><![CDATA[Umunsi bazumva urusaku rw’impanda y’ukuri, uwo uzaba ari umunsi w’izuka.]]></translation>
<footnotes></footnotes>
</aya>
<aya number="43">
<translation><![CDATA[Mu by’ukuri ni twe dutanga ubuzima tukanabwisubiza, kandi iwacu ni ho garukiro.]]></translation>
<footnotes></footnotes>
</aya>
<aya number="44">
<translation><![CDATA[Umunsi isi izabasadukiraho, bakavamo bihuta. Uko kuzaba ari ukubakoranya koroshye kuri twe.]]></translation>
<footnotes></footnotes>
</aya>
<aya number="45">
<translation><![CDATA[Tuzi neza ibyo bavuga kandi wowe (Muhamadi) ntugomba kubahatira kwemera. Ahubwo wibutse wifashishije Qur’an wa wundi utinya ibihano byanjye.]]></translation>
<footnotes></footnotes>
</aya>
</sura>
<sura number="51">
<aya number="1">
<translation><![CDATA[Ndahiye imiyaga ihuha cyane igatatanya (ibicu, ikazamura ivumbi, umusenyi n’ibindi).]]></translation>
<footnotes></footnotes>
</aya>
<aya number="2">
<translation><![CDATA[N’ibyikoreye imitwaro (ibicu biremereye bitwara imvura).]]></translation>
<footnotes></footnotes>
</aya>
<aya number="3">
<translation><![CDATA[N’ibigenda mu buryo bworoshye (amato agenda mu nyanja).]]></translation>
<footnotes></footnotes>
</aya>
<aya number="4">
<translation><![CDATA[N’abashinzwe gukwirakwiza igeno (abamalayika).]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri ibyo musezeranywa (izuka n’ibindi bizaba ku munsi w’imperuka) ni impamo.]]></translation>
<footnotes></footnotes>
</aya>
<aya number="6">
<translation><![CDATA[Kandi rwose, kuzagororerwa (cyangwa guhanwa ku bakoze ibibi) bizabaho nta kabuza.]]></translation>
<footnotes></footnotes>
</aya>
<aya number="7">
<translation><![CDATA[Ndahiye ikirere kirimo amayira gikoze neza.]]></translation>
<footnotes></footnotes>
</aya>
<aya number="8">
<translation><![CDATA[Rwose mufite imvugo zitandukanye (ku byerekeye Intumwa Muhamadi ndetse n’iyi Qur’an).]]></translation>
<footnotes></footnotes>
</aya>
<aya number="9">
<translation><![CDATA[Uteshwa (gukurikira Qur’an n’Intumwa Muhamadi) ni uwateshejwe (gukurikira ukuri).]]></translation>
<footnotes></footnotes>
</aya>
<aya number="10">
<translation><![CDATA[Abanyabinyoma baravumwe,]]></translation>
<footnotes></footnotes>
</aya>
<aya number="11">
<translation><![CDATA[Ba bandi bari mu bujiji, barangaye,]]></translation>
<footnotes></footnotes>
</aya>
<aya number="12">
<translation><![CDATA[Barabaza igihe umunsi w’ibihembo uzabera,]]></translation>
<footnotes></footnotes>
</aya>
<aya number="13">
<translation><![CDATA[(Uzaba ari) umunsi bazaba bari mu muriro bahanwa.]]></translation>
<footnotes></footnotes>
</aya>
<aya number="14">
<translation><![CDATA[(Bazabwirwa bati) “Ngaho nimwumve ibihano byanyu; ibi ni byo mwajyaga musaba ko byihutishwa.”]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri abagandukira Allah bazaba bari mu busitani n’amariba (yo mu Ijuru),]]></translation>
<footnotes></footnotes>
</aya>
<aya number="16">
<translation><![CDATA[Bakira ibyo Nyagasani wabo yabahaye. Mu by’ukuri mbere bari abakora ibyiza;]]></translation>
<footnotes></footnotes>
</aya>
<aya number="17">
<translation><![CDATA[Bajyaga baryama gake mu ijoro (kubera ko babaga basali, basingiza Nyagasani wabo),]]></translation>
<footnotes></footnotes>
</aya>
<aya number="18">
<translation><![CDATA[No mu gicuku (mu rukerera babaga) basaba imbabazi (Allah),]]></translation>
<footnotes></footnotes>
</aya>
<aya number="19">
<translation><![CDATA[No mu mitungo yabo, habagamo umugabane bagenera abakene basaba n’abihishira.]]></translation>
<footnotes></footnotes>
</aya>
<aya number="20">
<translation><![CDATA[No ku isi hari ibimenyetso ku bemera badashidikanya,]]></translation>
<footnotes></footnotes>
</aya>
<aya number="21">
<translation><![CDATA[Ndetse no muri mwe ubwanyu (ibyo bimenyetso birimo). Ese ntimubona?]]></translation>
<footnotes></footnotes>
</aya>
<aya number="22">
<translation><![CDATA[No mu kirere hari amafunguro yanyu ndetse n’ibyo musezeranywa.]]></translation>
<footnotes></footnotes>
</aya>
<aya number="23">
<translation><![CDATA[Bityo, ndahiye ku izina rya Nyagasani w’ikirere n’isi ko (ibyo musezeranywa) ari ukuri nko kuvuga kwanyu.]]></translation>
<footnotes></footnotes>
</aya>
<aya number="24">
<translation><![CDATA[Ese wamenye iby’inkuru y’abashyitsi ba Aburahamu b’abanyacyubahiro?]]></translation>
<footnotes></footnotes>
</aya>
<aya number="25">
<translation><![CDATA[Ubwo binjiraga iwe bakavuga bati “mugire amahoro (salamu!)” Nuko akavuga ati “Salamu, bantu batazwi.”]]></translation>
<footnotes></footnotes>
</aya>
<aya number="26">
<translation><![CDATA[Nuko arinyabya asanga ab’iwe, azana inyana ibyibushye (inyama z’inyana yokeje).]]></translation>
<footnotes></footnotes>
</aya>
<aya number="27">
<translation><![CDATA[Maze arazibegereza, (abonye batarambura amaboko ngo barye) aravuga ati “Ese nta bwo murya?”]]></translation>
<footnotes></footnotes>
</aya>
<aya number="28">
<translation><![CDATA[Nuko arabishisha (abonye batariye). Baravuga bati “Humura!” Hanyuma bamuha inkuru nziza (yo kuzabyara umwana) w’umuhungu uzaba afite ubumenyi (ku bijyanye na Allah).]]></translation>
<footnotes></footnotes>
</aya>
<aya number="29">
<translation><![CDATA[Nuko umugore we aza yiyamira, akubita agashyi mu buranga bwe (atangara), aravuga ati “Umukecuru w’urubereri!”]]></translation>
<footnotes></footnotes>
</aya>
<aya number="30">
<translation><![CDATA[Baravuga bati “Uko ni ko Nyagasani wawe yavuze. Mu by’ukuri ni Nyirubugenge buhambaye, Umumenyi uhebuje.”]]></translation>
<footnotes></footnotes>
</aya>
<aya number="31">
<translation><![CDATA[(Aburahamu) aravuga ati “None ni iki kibagenza yemwe mwa ntumwa mwe?”]]></translation>
<footnotes></footnotes>
</aya>
<aya number="32">
<translation><![CDATA[Baravuga bati “Rwose twoherejwe ku bantu b’inkozi z’ibibi”,]]></translation>
<footnotes></footnotes>
</aya>
<aya number="33">
<translation><![CDATA[Kugira ngo tubamanurireho amabuye y’ibumba (yacaniriwe).]]></translation>
<footnotes></footnotes>
</aya>
<aya number="34">
<translation><![CDATA[(Ayo mabuye) yashyizweho ibimenyetso kwa Nyagasani wawe, akaba ari igihano ku barengera (imbago za Allah).]]></translation>
<footnotes></footnotes>
</aya>
<aya number="35">
<translation><![CDATA[Nuko abemeramana (bari mu mudugudu w’inkozi z’ibibi) tuwubakuramo (kugira ngo ibihano bitabageraho).]]></translation>
<footnotes></footnotes>
</aya>
<aya number="36">
<translation><![CDATA[Ariko nta n’abo twasanzemo uretse inzu imwe y’Abayisilamu (urugo rw’Intumwa Loti).]]></translation>
<footnotes></footnotes>
</aya>
<aya number="37">
<translation><![CDATA[Nuko (nyuma yo kuwurimbura) tuwusigamo ikimenyetso ku batinya ibihano bibabaza.]]></translation>
<footnotes></footnotes>
</aya>
<aya number="38">
<translation><![CDATA[No mu nkuru ya Musa (harimo isomo), ubwo twamwoherezaga kwa Farawo tumuhaye ibimenyetso n’ububasha bigaragara.]]></translation>
<footnotes></footnotes>
</aya>
<aya number="39">
<translation><![CDATA[Ariko Farawo yishingikirije ububasha yari afite, atera umugongo (yanga kwemera ubutumwa yari azaniwe), aravuga ati “Uyu ni umurozi cyangwa umusazi.”]]></translation>
<footnotes></footnotes>
</aya>
<aya number="40">
<translation><![CDATA[Nuko tumufatana n’ingabo ze maze tubajugunya mu nyanja kandi agayitse (kubera ibikorwa bye by’ubuhakanyi).]]></translation>
<footnotes></footnotes>
</aya>
<aya number="41">
<translation><![CDATA[No mu nkuru y’aba Adi (harimo isomo), ubwo twabohererezaga umuyaga ugumbahaye (udafite icyiza na kimwe, usenya nta cyo usize),]]></translation>
<footnotes></footnotes>
</aya>
<aya number="42">
<translation><![CDATA[Nta cyo wasigaga mu byo wahuraga na byo utakigize umuyonga.]]></translation>
<footnotes></footnotes>
</aya>
<aya number="43">
<translation><![CDATA[No mu nkuru y’aba Thamudu (harimo isomo) ubwo babwirwaga bati “Nimwishimishe by’igihe gito.”]]></translation>
<footnotes></footnotes>
</aya>
<aya number="44">
<translation><![CDATA[Ariko bigometse ku itegeko rya Nyagasani wabo, maze bakubitwa n’ikibatsi cy’umuriro w’inkuba bareba.]]></translation>
<footnotes></footnotes>
</aya>
<aya number="45">
<translation><![CDATA[Ntibashoboraga guhaguruka (ngo bahunge) cyangwa ngo bitabare.]]></translation>
<footnotes></footnotes>
</aya>
<aya number="46">
<translation><![CDATA[N’abantu ba Nuhu (ni uko twabagenje) mbere. Mu by’ukuri bari abantu b’ibyigomeke.]]></translation>
<footnotes></footnotes>
</aya>
<aya number="47">
<translation><![CDATA[Kandi ikirere twacyubakanye imbaraga, kandi mu by’ukuri nitwe tucyagura.]]></translation>
<footnotes></footnotes>
</aya>
<aya number="48">
<translation><![CDATA[N’isi twarayishashe; kandi ni twe dusasa neza!]]></translation>
<footnotes></footnotes>
</aya>
<aya number="49">
<translation><![CDATA[No muri buri kintu twaremyemo amoko abiri (ikigabo n’ikigore, iburyo n’ibumoso, hasi no hejuru,…) kugira ngo mwibuke (ubushobozi bwa Allah).]]></translation>
<footnotes></footnotes>
</aya>
<aya number="50">
<translation><![CDATA[Bityo, nimuhungire kwa Allah. Mu by’ukuri njye (Muhamadi) ndi umuburizi wanyu ugaragara umuturutseho.]]></translation>
<footnotes></footnotes>
</aya>
<aya number="51">
<translation><![CDATA[Kandi ntimuzabangikanye Allah n’ikigirwamana icyo ari cyo cyose. Mu by’ukuri njye (Muhamadi) ndi umuburizi wanyu ugaragara umuturutseho.]]></translation>
<footnotes></footnotes>
</aya>
<aya number="52">
<translation><![CDATA[Ni nk’uko, nta ntumwa n’imwe yageze ku babayeho mbere yabo ngo babure kuvuga bati “Ni umurozi cyangwa umusazi!”]]></translation>
<footnotes></footnotes>
</aya>
<aya number="53">
<translation><![CDATA[Ese (imvugo nk’izi) barazihererekanyaga? (Oya, si uko bimeze), ahubwo bose bari abantu barengera (imbibi za Allah).]]></translation>
<footnotes></footnotes>
</aya>
<aya number="54">
<translation><![CDATA[Bityo (yewe Muhamadi) birengagize kandi ntuzabigayirwa (kuko wamaze gusohoza ubutumwa).]]></translation>
<footnotes></footnotes>
</aya>
<aya number="55">
<translation><![CDATA[Unibutse kuko mu by’ukuri urwibutso rugirira akamaro abemeramana.]]></translation>
<footnotes></footnotes>
</aya>
<aya number="56">
<translation><![CDATA[Kandi nta kindi naremeye amajini n’abantu bitari ukugira ngo bangaragire.]]></translation>
<footnotes></footnotes>
</aya>
<aya number="57">
<translation><![CDATA[Simbakeneyeho amafunguro, ndetse nta n’ubwo mbakeneyeho ko bangaburira.]]></translation>
<footnotes></footnotes>
</aya>
<aya number="58">
<translation><![CDATA[Mu by’ukuri Allah ni We Utanga amafunguro, Nyirimbaraga, Ukomeye bihebuje.]]></translation>
<footnotes></footnotes>
</aya>
<aya number="59">
<translation><![CDATA[Kandi rwose abakora ibibi bazagira umugabane (w’ibihano) umeze nk’umugabane wa bagenzi babo (abababanjirije); bityo, bareke kunsaba kwihutisha (kubahana).]]></translation>
<footnotes></footnotes>
</aya>
<aya number="60">
<translation><![CDATA[Ibihano bikomeye bizaba kuri ba bandi bahakanye bitewe n’umunsi basezeranyijwe.]]></translation>
<footnotes></footnotes>
</aya>
</sura>
<sura number="52">
<aya number="1">
<translation><![CDATA[Ndahiye Umusozi wa Twuur.[1]]]></translation>
<footnotes><![CDATA[[1] Twuur ni izina ry’umusozi wa Sinayi Allah yavugishirijeho Intumwa ye Musa ndetse anawumuheraho amategeko.]]></footnotes>
</aya>
<aya number="2">
<translation><![CDATA[N’igitabo cyanditse (Qur’an),]]></translation>
<footnotes></footnotes>
</aya>
<aya number="3">
<translation><![CDATA[Ku mpapuro zikozwe mu ruhu (rusukuye) ruramburwa (kugira ngo gisomwe).]]></translation>
<footnotes></footnotes>
</aya>
<aya number="4">
<translation><![CDATA[N’ingoro (yo mu ijuru) ihora isurwa (n’abamalayika).]]></translation>
<footnotes></footnotes>
</aya>
<aya number="5">
<translation><![CDATA[N’igisenge gihanitse (ikirere).]]></translation>
<footnotes></footnotes>
</aya>
<aya number="6">
<translation><![CDATA[N’inyanja zibirinduye (ku munsi w’imperuka)]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri ibihano bya Nyagasani wawe bizabaho nta kabuza,]]></translation>
<footnotes></footnotes>
</aya>
<aya number="8">
<translation><![CDATA[Ntagishobora kuzabikumira.]]></translation>
<footnotes></footnotes>
</aya>
<aya number="9">
<translation><![CDATA[Umunsi ikirere kizatigita umutingito (ukomeye).]]></translation>
<footnotes></footnotes>
</aya>
<aya number="10">
<translation><![CDATA[N’imisozi ikagenda (nk’uko ibicu bigenda).]]></translation>
<footnotes></footnotes>
</aya>
<aya number="11">
<translation><![CDATA[Kuri uwo munsi ibihano bikomeye bizaba ku bahinyuye (ukuri),]]></translation>
<footnotes></footnotes>
</aya>
<aya number="12">
<translation><![CDATA[Ba bandi bahugira mu kwishimisha mu biganiro byuzuye ibinyoma, bidafite akamaro.]]></translation>
<footnotes></footnotes>
</aya>
<aya number="13">
<translation><![CDATA[Umunsi bazasunikirwa mu muriro wa Jahanamu ku ngufu.]]></translation>
<footnotes></footnotes>
</aya>
<aya number="14">
<translation><![CDATA[(Bazabwirwa bati) “Uyu ni wo muriro mwajyaga muhinyura.”]]></translation>
<footnotes></footnotes>
</aya>
<aya number="15">
<translation><![CDATA[Ese ibi (bihano mubona) ni uburozi cyangwa ntimubona?]]></translation>
<footnotes></footnotes>
</aya>
<aya number="16">
<translation><![CDATA[Ngaho nimuhiremo, kandi mwabyihanganira cyangwa mutabyihanganira, byose ni kimwe kuri mwe. Mu by’ukuri (ibyo muri kubona) ni ibihembo by’ibyo mwakoraga.]]></translation>
<footnotes></footnotes>
</aya>
<aya number="17">
<translation><![CDATA[Mu by’ukuri abagandukira (Allah) bazaba bari mu busitani n’inema (bihoraho).]]></translation>
<footnotes></footnotes>
</aya>
<aya number="18">
<translation><![CDATA[Binezeza mu byo Nyagasani wabo yabahaye, ndetse no kuba Nyagasani wabo yabarinze ibihano by’umuriro.]]></translation>
<footnotes></footnotes>
</aya>
<aya number="19">
<translation><![CDATA[(Bazabwirwa bati) “Nimurye munanywe kandi mugubwe neza kubera ibyo mwajyaga mukora.”]]></translation>
<footnotes></footnotes>
</aya>
<aya number="20">
<translation><![CDATA[Bazaba begamye ku bitanda bitondetse ku murongo. Tuzanabashyingira Huur ul-a’in (abagore bo mu Ijuru b’igikundiro, b’amaso manini).]]></translation>
<footnotes></footnotes>
</aya>
<aya number="21">
<translation><![CDATA[Naho ba bandi bemeye maze ababakomokaho bakabakurikira mu kwemera, tuzabahuza n’ababakomotseho (mu ijuru), kandi nta cyo tuzigera tugabanya mu bikorwa byabo. Buri muntu azabazwa ibyo yakoze.]]></translation>
<footnotes></footnotes>
</aya>
<aya number="22">
<translation><![CDATA[Tuzabaha imbuto n’inyama (by’amoko yose) bazajya bifuza.]]></translation>
<footnotes></footnotes>
</aya>
<aya number="23">
<translation><![CDATA[Bazajya bahererekanyamo ibirahure by’ikinyobwa kitazabatera kuvuga amagambo adafite akamaro cyangwa ngo kibatere gukora ibyaha.]]></translation>
<footnotes></footnotes>
</aya>
<aya number="24">
<translation><![CDATA[Bazaba bazengurukwamo n’abahungu b’abahereza babo, bameze nk’inigi zishashagirana (Lu’ulu’u) zikiri mu bubiko bwazo.]]></translation>
<footnotes></footnotes>
</aya>
<aya number="25">
<translation><![CDATA[Bamwe muri bo bazajya bahindukira barebe bagenzi babo, babazanya,]]></translation>
<footnotes></footnotes>
</aya>
<aya number="26">
<translation><![CDATA[Bavuga bati “Mbere (ku isi) twabaga turi mu miryango yacu dufite ubwoba n’impungenge (z’ibihano bya Allah)”,]]></translation>
<footnotes></footnotes>
</aya>
<aya number="27">
<translation><![CDATA[“None Allah yatugororeye, aturinda ibihano by’umuriro utwika.”]]></translation>
<footnotes></footnotes>
</aya>
<aya number="28">
<translation><![CDATA[Mu by’ukuri mbere twajyaga tumusenga (wenyine). Rwose ni We Mugiraneza, Nyirimbabazi.]]></translation>
<footnotes></footnotes>
</aya>
<aya number="29">
<translation><![CDATA[Bityo, (yewe Muhamadi) komeza wibutse! Mu by’ukuri ku bw’ingabire za Nyagasani wawe (zo kuba warahawe ubutumwa), ntabwo uri umupfumu cyangwa umusazi (nk’uko babivuga).]]></translation>
<footnotes></footnotes>
</aya>
<aya number="30">
<translation><![CDATA[Ahubwo (abahakanyi) baravuga bati “(Muhamadi) ni umusizi, reka tumutege iminsi (azapfe nk’uko abandi basizi bapfuye)!”]]></translation>
<footnotes></footnotes>
</aya>
<aya number="31">
<translation><![CDATA[Babwire uti “Ngaho nimutegereze, mu by’ukuri ndi kumwe namwe mu bategereje.”]]></translation>
<footnotes></footnotes>
</aya>
<aya number="32">
<translation><![CDATA[Cyangwa imitekerereze yabo ni yo ibategeka (kuvuga) ibyo? Cyangwa ahubwo ni abantu barengera (imbibi za Allah)?]]></translation>
<footnotes></footnotes>
</aya>
<aya number="33">
<translation><![CDATA[Ndetse bavuga ko (Qur’an) yayihimbiye? (Oya), ahubwo ntibemera!]]></translation>
<footnotes></footnotes>
</aya>
<aya number="34">
<translation><![CDATA[Ngaho nibazane inkuru zimeze nk’iziyivugwamo (Qur’an), niba koko ari abanyakuri.]]></translation>
<footnotes></footnotes>
</aya>
<aya number="35">
<translation><![CDATA[Ese (bibwira ko) baremwe nta cyo bakomowemo, cyangwa ni bo baremyi?]]></translation>
<footnotes></footnotes>
</aya>
<aya number="36">
<translation><![CDATA[Cyangwa bibwira ko baremye ibirere n’isi? Ahubwo ntibizera!]]></translation>
<footnotes></footnotes>
</aya>
<aya number="37">
<translation><![CDATA[Cyangwa bibwira ko bafite ibigega bya Nyagasani wawe? Cyangwa ni bo bagenga (b’isi, bakora ibyo bashaka)?]]></translation>
<footnotes></footnotes>
</aya>
<aya number="38">
<translation><![CDATA[Cyangwa bibwira ko bafite urwego buririraho (bajya mu ijuru) ngo bumvirize ibivugirwayo? Ngaho umwumviriza wabo nazane ibimenyetso simusiga!]]></translation>
<footnotes></footnotes>
</aya>
<aya number="39">
<translation><![CDATA[Cyangwa bibwira ko (Allah) afite abakobwa, mwe mukagira abahungu?]]></translation>
<footnotes></footnotes>
</aya>
<aya number="40">
<translation><![CDATA[Cyangwa bibwira ko (wowe Muhamadi) ubasaba igihembo, none bakaba baremererwa n’ubwishyu?]]></translation>
<footnotes></footnotes>
</aya>
<aya number="41">
<translation><![CDATA[Cyangwa bibwira ko bazi ibyihishe, bakaba babyandika (badakeneye ibyo ubabwira)?]]></translation>
<footnotes></footnotes>
</aya>
<aya number="42">
<translation><![CDATA[Cyangwa icyo bashaka ni ubugambanyi? Nyamara abahakanye ni bo bazahanirwa ubugambanyi bwabo.]]></translation>
<footnotes></footnotes>
</aya>
<aya number="43">
<translation><![CDATA[Cyangwa bafite indi mana itari Allah? Ubutagatifu ni ubwa Allah kandi nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="44">
<translation><![CDATA[N’iyo baza kubona igice cy’ikirere kigwa hasi, bari kuvuga bati “Ni igicu gicucitse!”]]></translation>
<footnotes></footnotes>
</aya>
<aya number="45">
<translation><![CDATA[Bareke kugeza ubwo bazahura n’umunsi wabo, aho bazagwa igihumure bagapfa (kubera ibihano).]]></translation>
<footnotes></footnotes>
</aya>
<aya number="46">
<translation><![CDATA[Umunsi imigambi mibisha yabo itazagira icyo ibamarira, ndetse nta n’ubwo bazatabarwa.]]></translation>
<footnotes></footnotes>
</aya>
<aya number="47">
<translation><![CDATA[Kandi mu by’ukuri abakora ibibi bazahanishwa ibindi bihano (ku isi) mbere y’ibyo (ku munsi w’imperuka); ariko abenshi muri bo ntibabizi.]]></translation>
<footnotes></footnotes>
</aya>
<aya number="48">
<translation><![CDATA[Bityo (yewe Muhamadi), ihanganire itegeko rya Nyagasani wawe, kuko mu by’ukuri tuguhanzeho amaso. Ndetse unasingize ikuzo rya Nyagasani wawe igihe ubyutse (ugiye gusali),]]></translation>
<footnotes></footnotes>
</aya>
<aya number="49">
<translation><![CDATA[No mu ijoro ujye umusingiza, ndetse n’igihe urumuri rw’inyenyeri ruba rugenda rukendera.]]></translation>
<footnotes></footnotes>
</aya>
</sura>
<sura number="53">
<aya number="1">
<translation><![CDATA[Ndahiye inyenyeri igihe irenga!]]></translation>
<footnotes></footnotes>
</aya>
<aya number="2">
<translation><![CDATA[(Ko uyu) mugenzi wanyu (Intumwa Muhamadi) atigeze ayoba ndetse ko atigeze anateshuka (ku nzira y’ukuri).]]></translation>
<footnotes></footnotes>
</aya>
<aya number="3">
<translation><![CDATA[Nta n’ubwo avuga ashingiye ku marangamutima ye.]]></translation>
<footnotes></footnotes>
</aya>
<aya number="4">
<translation><![CDATA[Ahubwo (ibyo avuga) ni ibyo ahishurirwa (na Allah).]]></translation>
<footnotes></footnotes>
</aya>
<aya number="5">
<translation><![CDATA[Yigishijwe (iyi Qur’an) n’umunyembaraga cyane (Malayika Jibrilu),]]></translation>
<footnotes></footnotes>
</aya>
<aya number="6">
<translation><![CDATA[Ufite ububasha kandi utagira inenge, wagaragariye (Intumwa Muhamadi) mu ishusho ye y’ukuri,]]></translation>
<footnotes></footnotes>
</aya>
<aya number="7">
<translation><![CDATA[Ubwo (Malayika Jibrilu) yari mu kirere cyo hejuru.]]></translation>
<footnotes></footnotes>
</aya>
<aya number="8">
<translation><![CDATA[Nuko yegera (Intumwa Muhamadi), maze aramanuka akomeza kuyegera,]]></translation>
<footnotes></footnotes>
</aya>
<aya number="9">
<translation><![CDATA[(Yamwegereye) mu ntera ingana n’iri hagati y’amahembe abiri y’umuheto cyangwa bugufi kurushaho.]]></translation>
<footnotes></footnotes>
</aya>
<aya number="10">
<translation><![CDATA[Nuko (Allah) ahishurira umugaragu we (Muhamadi, abinyujije kuri Malayika Jibrilu) ibyo yagombaga kumuhishurira byose.]]></translation>
<footnotes></footnotes>
</aya>
<aya number="11">
<translation><![CDATA[Umutima (wa Muhamadi) ntiwigeze ubeshya ku byo wabonye.]]></translation>
<footnotes></footnotes>
</aya>
<aya number="12">
<translation><![CDATA[None se muramugisha impaka ku byo yabonye (ubwo yazamukaga mu ijuru rya karindwi)?]]></translation>
<footnotes></footnotes>
</aya>
<aya number="13">
<translation><![CDATA[Kandi rwose (Muhamadi) yaramubonye (Malayika Jibrilu) ubwo yamanukaga ku yindi nshuro,]]></translation>
<footnotes></footnotes>
</aya>
<aya number="14">
<translation><![CDATA[Ubwo yari kuri Sidrat-il-Muntaha (Igiti cya nyuma),[1]]]></translation>
<footnotes><![CDATA[[1] Sidratil-Mun’tahaa: Ni igiti kiri hafi ya Ar’shi, cyiswe igiti cya nyuma kuko nta kiremwa na kimwe kikirenga.]]></footnotes>
</aya>
<aya number="15">
<translation><![CDATA[Ni na ho hari ubuturo bw’ijuru (ry’abemeramana).]]></translation>
<footnotes></footnotes>
</aya>
<aya number="16">
<translation><![CDATA[Ubwo icyo giti (Sidrat) cyatwikirwaga n’ibyagitwikiriye (urumuri rutangaje).]]></translation>
<footnotes></footnotes>
</aya>
<aya number="17">
<translation><![CDATA[Indoro (y’Intumwa y’Imana) ntiyigeze itana, cyangwa ngo irengere (imbibi yari yashyiriweho).]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri (Intumwa Muhamadi) yabonye bimwe mu bitangaza bihambaye bya Nyagasani wayo.]]></translation>
<footnotes></footnotes>
</aya>
<aya number="19">
<translation><![CDATA[Ese ntimutekereza (ku bigirwamana musenga); Laata na Uza,]]></translation>
<footnotes></footnotes>
</aya>
<aya number="20">
<translation><![CDATA[Ndetse na Manaata, ikindi (kigirwamana) cya gatatu?]]></translation>
<footnotes></footnotes>
</aya>
<aya number="21">
<translation><![CDATA[Ese mwibwira ko mufite abana b’abahungu naho We (Allah) akagira ab’abakobwa?]]></translation>
<footnotes></footnotes>
</aya>
<aya number="22">
<translation><![CDATA[Iryo ryaba ari igabana ribogamye.]]></translation>
<footnotes></footnotes>
</aya>
<aya number="23">
<translation><![CDATA[Ibyo (bigirwamana) nta kindi biri cyo usibye kuba ari amazina masa mwabihimbiye, mwe n’abakurambere banyu, Allah atigeze abahera uburenganzira. Rwose nta kindi bakurikira kitari ugukekeranya ndetse n’ibyo imitima (yabo) irarikira. Kandi mu by’ukuri bagezweho n’umuyoboro uturutse kwa Nyagasani wabo.]]></translation>
<footnotes></footnotes>
</aya>
<aya number="24">
<translation><![CDATA[Ese (mutekereza ko) umuntu yabona ibyo yifuza byose?]]></translation>
<footnotes></footnotes>
</aya>
<aya number="25">
<translation><![CDATA[Allah ni We Mugenga w’ubuzima bw’imperuka n’ubw’isi.]]></translation>
<footnotes></footnotes>
</aya>
<aya number="26">
<translation><![CDATA[None se ni bangahe mu bamalayika bari mu birere, ubuvugizi bwabo butazigera bugira icyo bumara Allah atabanje kubitangira uburenganzira bikagirira akamaro uwo ashatse kandi yishimira?]]></translation>
<footnotes></footnotes>
</aya>
<aya number="27">
<translation><![CDATA[Mu by’ukuri abatemera imperuka bita abamalayika amazina y’igitsina gore,]]></translation>
<footnotes></footnotes>
</aya>
<aya number="28">
<translation><![CDATA[Kandi ibyo nta bumenyi babifitiye. Ndetse nta kindi bakurikira kitari ugukekeranya, kandi rwose ugukeka nta cyo kuvuze imbere y’ukuri.]]></translation>
<footnotes></footnotes>
</aya>
<aya number="29">
<translation><![CDATA[Bityo, irengagize wa wundi wateye umugongo urwibutso rwacu nta kindi ashaka uretse ubuzima bw’isi.]]></translation>
<footnotes></footnotes>
</aya>
<aya number="30">
<translation><![CDATA[(Ibyo bavuga) ni ho ubumenyi bwabo bugarukira. Mu by’ukuri Nyagasani wawe ni We uzi neza uwayobye inzira ye, kandi ni na We uzi neza abayobotse.]]></translation>
<footnotes></footnotes>
</aya>
<aya number="31">
<translation><![CDATA[Kandi ibiri mu birere n’ibiri mu isi ni ibya Allah, (yashyizeho ayo mategeko) kugira ngo ahane inkozi z’ibibi kubera ibyo zakoze, ndetse anahembe ibyiza (ijuru) abakora ibyiza,]]></translation>
<footnotes></footnotes>
</aya>
<aya number="32">
<translation><![CDATA[Ba bandi birinda ibyaha bikomeye n’ibikozasoni uretse kuba bagwa mu byaha byoroshye; mu by’ukuri imbabazi za Nyagasani wawe ziragutse. Ni We ubazi neza kuva yabarema abakuye mu gitaka, n’igihe mwari insoro muri nyababyeyi za ba nyoko. Bityo, ntimukigire abere kuko ari We uzi neza umugandukira.]]></translation>
<footnotes></footnotes>
</aya>
<aya number="33">
<translation><![CDATA[Ese (yewe Muhamadi) wabonye wa wundi wateye umugongo (akanga kumvira Allah)?]]></translation>
<footnotes></footnotes>
</aya>
<aya number="34">
<translation><![CDATA[Akanatanga bike (mu byo twamuhaye), nyuma akabireka burundu?]]></translation>
<footnotes></footnotes>
</aya>
<aya number="35">
<translation><![CDATA[Ese yaba afite ubumenyi bw’ibitagaragara akaba abona (ko ibyo Intumwa Muhamadi yahishuriwe atari ukuri)?]]></translation>
<footnotes></footnotes>
</aya>
<aya number="36">
<translation><![CDATA[Cyangwa ntiyabwiwe ibiri mu bitabo bya Musa,]]></translation>
<footnotes></footnotes>
</aya>
<aya number="37">
<translation><![CDATA[Ndetse n’ibiri mu bya Ibrahimu wasohoje ubutumwa,]]></translation>
<footnotes></footnotes>
</aya>
<aya number="38">
<translation><![CDATA[Ko nta we uzikorera umutwaro w’undi,]]></translation>
<footnotes></footnotes>
</aya>
<aya number="39">
<translation><![CDATA[Kandi ko nta cyo umuntu azabona (ku munsi w’imperuka) usibye ibyo yashyizemo umuhate,]]></translation>
<footnotes></footnotes>
</aya>
<aya number="40">
<translation><![CDATA[Kandi ko umuhate we uzagaragara (ku munsi w’imperuka).]]></translation>
<footnotes></footnotes>
</aya>
<aya number="41">
<translation><![CDATA[Maze akazabihemberwa ibihembo byuzuye.]]></translation>
<footnotes></footnotes>
</aya>
<aya number="42">
<translation><![CDATA[Kandi ko iherezo (rya buri kintu) ari kwa Nyagasani wawe.]]></translation>
<footnotes></footnotes>
</aya>
<aya number="43">
<translation><![CDATA[Kandi ko ari We (Allah) utera guseka (kwishima) no kurira (kubabara).]]></translation>
<footnotes></footnotes>
</aya>
<aya number="44">
<translation><![CDATA[No kuba ari We wisubiza ubuzima ndetse akanabutanga.]]></translation>
<footnotes></footnotes>
</aya>
<aya number="45">
<translation><![CDATA[No kuba ari we waremye ibitsina byombi, gabo na gore,]]></translation>
<footnotes></footnotes>
</aya>
<aya number="46">
<translation><![CDATA[Mu ntanga igihe zisohowe.]]></translation>
<footnotes></footnotes>
</aya>
<aya number="47">
<translation><![CDATA[No kuba ari We uzarema bundi bushya (azura abapfuye),]]></translation>
<footnotes></footnotes>
</aya>
<aya number="48">
<translation><![CDATA[No kuba ari We utanga ubukungu akanatuma abantu bagira ibyo bigezaho,]]></translation>
<footnotes></footnotes>
</aya>
<aya number="49">
<translation><![CDATA[No kuba ari We Nyagasani wa Shi’ira,[1]]]></translation>
<footnotes><![CDATA[[1] Shi’ira: Ni inyenyeri abarabu b’ababangikanyamana bajyaga basenga mbere y’ubuyisilamu.]]></footnotes>
</aya>
<aya number="50">
<translation><![CDATA[No kuba ari We woretse aba Adi bo hambere,]]></translation>
<footnotes></footnotes>
</aya>
<aya number="51">
<translation><![CDATA[N’aba Thamudu ntiyagira uwo asigaza,]]></translation>
<footnotes></footnotes>
</aya>
<aya number="52">
<translation><![CDATA[Na mbere yabo, (yoretse) abantu ba Nuhu. Mu by’ukuri bari inkozi z’ibibi bakaba n’abarengera (amategeko ya Allah) bikabije.]]></translation>
<footnotes></footnotes>
</aya>
<aya number="53">
<translation><![CDATA[Ndetse n’imidugudu (ya Sodoma) yabirinduwe, ni We wayibirinduye (ibyari hasi bijya hejuru n’ibyari hejuru bijya hasi).]]></translation>
<footnotes></footnotes>
</aya>
<aya number="54">
<translation><![CDATA[Nuko (iyo midugudu) itwikirwa n’ibyayitwikiriye (ibihano bigizwe n’amabuye).]]></translation>
<footnotes></footnotes>
</aya>
<aya number="55">
<translation><![CDATA[None se (yewe muntu) ni izihe nema za Nyagasani wawe ushidikanyaho (ko atari ize)?]]></translation>
<footnotes></footnotes>
</aya>
<aya number="56">
<translation><![CDATA[Uyu (Muhamadi) ni umwe mu (ruhererekane rw’) ababurizi bo hambere.]]></translation>
<footnotes></footnotes>
</aya>
<aya number="57">
<translation><![CDATA[Umunsi w’imperuka uregereje.]]></translation>
<footnotes></footnotes>
</aya>
<aya number="58">
<translation><![CDATA[Nta kindi cyawukumira usibye Allah (ushobora kuwihutisha cyangwa akawutinza).]]></translation>
<footnotes></footnotes>
</aya>
<aya number="59">
<translation><![CDATA[None se mutangajwe n’aya magambo (ya Qur’an)?]]></translation>
<footnotes></footnotes>
</aya>
<aya number="60">
<translation><![CDATA[Mukaba museka (muyihakana) aho kurira!]]></translation>
<footnotes></footnotes>
</aya>
<aya number="61">
<translation><![CDATA[Muhugiye mu bibarangaza!]]></translation>
<footnotes></footnotes>
</aya>
<aya number="62">
<translation><![CDATA[Bityo, nimwubamire Allah munamugaragire (wenyine).]]></translation>
<footnotes></footnotes>
</aya>
</sura>
<sura number="54">
<aya number="1">
<translation><![CDATA[Igihe cy’imperuka kiregereje ndetse n’ukwezi kwarasadutse.[1]]]></translation>
<footnotes><![CDATA[[1] Gusaduka k’ukwezi kuvugwa muri uyu murongo, ni kimwe mu bitangaza Intumwa y’Imana Muhamadi yeretse abahakanyi b’i Maka, ubwo bayihinyuraga bayisaba ko yabereka igitangaza; maze isaba Allah kuyiha icyo gitangaza, nuko ibereka ukwezi kwasadutse. Kikaba ari na kimwe mu bimenyetso bizabanziriza umunsi w’imperuka.]]></footnotes>
</aya>
<aya number="2">
<translation><![CDATA[N’iyo (abahakanyi) babonye igitangaza, batera umugongo bakavuga bati “Ubu ni uburozi bugikomeje!”]]></translation>
<footnotes></footnotes>
</aya>
<aya number="3">
<translation><![CDATA[Barahakanye banakurikira irari ryabo, kandi buri kintu kizagira iherezo.]]></translation>
<footnotes></footnotes>
</aya>
<aya number="4">
<translation><![CDATA[Kandi rwose bagezweho n’inkuru zibabuza (gukora ibibi),]]></translation>
<footnotes></footnotes>
</aya>
<aya number="5">
<translation><![CDATA[(Izo nkuru ziri muri Qur’an) zuje ubushishozi buhebuje, ariko uko kubaburira nta cyo kwabamariye.]]></translation>
<footnotes></footnotes>
</aya>
<aya number="6">
<translation><![CDATA[Bityo (yewe Muhamadi), birengagize kandi (unabibutse) umunsi umuhamagazi azahamagarira kugana ku kintu kibi cyane (gucirwa urubanza ku munsi w’imperuka),]]></translation>
<footnotes></footnotes>
</aya>
<aya number="7">
<translation><![CDATA[Bazaba bubitse amaso (kubera ikimwaro), basohoka mu mva bameze nk’inzige zinyanyagiye.]]></translation>
<footnotes></footnotes>
</aya>
<aya number="8">
<translation><![CDATA[Bihuta bagana uhamagara. Abahakanyi bazavuga bati “Uyu ni umunsi ugoye.”]]></translation>
<footnotes></footnotes>
</aya>
<aya number="9">
<translation><![CDATA[Na mbere yabo, abantu ba Nuhu bahinyuye umugaragu wacu, maze baravuga bati “Ni umusazi”, ndetse aranamaganwa.]]></translation>
<footnotes></footnotes>
</aya>
<aya number="10">
<translation><![CDATA[Nuko asaba Nyagasani we (agira ati) “Rwose njye naneshejwe, ngaho tabara!”]]></translation>
<footnotes></footnotes>
</aya>
<aya number="11">
<translation><![CDATA[Nuko dufungura amarembo y’ikirere, hamanuka amazi yisuka ari menshi.]]></translation>
<footnotes></footnotes>
</aya>
<aya number="12">
<translation><![CDATA[Nuko isi tuyikuramo amasoko, maze amazi (yo mu nsi no hejuru) arahura ku bw’itegeko ryagenwe.]]></translation>
<footnotes></footnotes>
</aya>
<aya number="13">
<translation><![CDATA[Maze (Nuhu) tumutwara mu gikozwe mu mbaho n’imisumari (inkuge).]]></translation>
<footnotes></footnotes>
</aya>
<aya number="14">
<translation><![CDATA[Cyagendaga (hejuru y’amazi) tugihanze amaso; (ibyo) biba igihembo cy’uwo bahakanye.]]></translation>
<footnotes></footnotes>
</aya>
<aya number="15">
<translation><![CDATA[Rwose (iyi nkuru ya Nuhu) twarayiretse ngo ibe ikimenyetso (n’isomo ku bazaza nyuma ye). Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="16">
<translation><![CDATA[Mbega uko ibihano byanjye no kuburira kwanjye byari bimeze!]]></translation>
<footnotes></footnotes>
</aya>
<aya number="17">
<translation><![CDATA[Kandi rwose Qur’an twarayoroheje kugira ngo ibe urwibutso. Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="18">
<translation><![CDATA[Aba Adi bahinyuye (Intumwa yabo Hudu); mbega uko ibihano byanjye no kuburira kwanjye byari bimeze!]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri twaboherereje inkubi y’umuyaga uvuza ubuhuha ku munsi w’amakuba akomeye,]]></translation>
<footnotes></footnotes>
</aya>
<aya number="20">
<translation><![CDATA[Uterura abantu bakamera nk’ingiga z’ibiti by’imitende byaranduwe.]]></translation>
<footnotes></footnotes>
</aya>
<aya number="21">
<translation><![CDATA[Mbega uko ibihano byanjye no kuburira kwanjye byari bimeze!]]></translation>
<footnotes></footnotes>
</aya>
<aya number="22">
<translation><![CDATA[Kandi rwose Qur’an twarayoroheje kugira ngo ibe urwibutso. Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="23">
<translation><![CDATA[Aba Thamudi bahinyuye kuburira (kwacu)]]></translation>
<footnotes></footnotes>
</aya>
<aya number="24">
<translation><![CDATA[Nuko baravuga bati “Ese ni gute twafata umuntu umwe unadukomokamo ngo tube ari we dukurikira? Rwose ubwo twaba turi mu buyobe n’ubusazi!”]]></translation>
<footnotes></footnotes>
</aya>
<aya number="25">
<translation><![CDATA[Ese ubu koko urwibutso ni we wenyine muri twe rwahawe? Ahubwo we ni umubeshyi akaba n’umwibone.]]></translation>
<footnotes></footnotes>
</aya>
<aya number="26">
<translation><![CDATA[Bidatinze bazamenya umubeshyi w’umwibone uwo ari we.]]></translation>
<footnotes></footnotes>
</aya>
<aya number="27">
<translation><![CDATA[Tugiye kuboherereza ingamiya (y’ingore) kugira ngo tubagerageze; bityo bagenzure unabihanganire.]]></translation>
<footnotes></footnotes>
</aya>
<aya number="28">
<translation><![CDATA[Unababwire ko amazi bagomba kuyasangira na yo (ingamiya); buri wese azajya agira igihe cye cyo kuyanywaho.]]></translation>
<footnotes></footnotes>
</aya>
<aya number="29">
<translation><![CDATA[Ariko bahamagaye mugenzi wabo (afata inkota) arayica.]]></translation>
<footnotes></footnotes>
</aya>
<aya number="30">
<translation><![CDATA[Mbega uko ibihano byanjye no kuburira kwanjye byari bimeze!]]></translation>
<footnotes></footnotes>
</aya>
<aya number="31">
<translation><![CDATA[Mu by’ukuri twaboherereje urusaku rumwe gusa, maze bamera nk’ibyatsi byumye byaribaswe.]]></translation>
<footnotes></footnotes>
</aya>
<aya number="32">
<translation><![CDATA[Kandi rwose Qur’an twarayoroheje kugira ngo ibe urwibutso. Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="33">
<translation><![CDATA[Abantu ba Lutwi bahinyuye kuburira (kwacu),]]></translation>
<footnotes></footnotes>
</aya>
<aya number="34">
<translation><![CDATA[Twaboherereje inkubi y’umuyaga uvanze n’amabuye (ubarimbura bose), usibye gusa umuryango wa Lutwi twarokoye mu rukerera,]]></translation>
<footnotes></footnotes>
</aya>
<aya number="35">
<translation><![CDATA[(Ibyo twabikoze) ku bw’ingabire ziduturutseho. Uko ni ko duhemba ushimira.]]></translation>
<footnotes></footnotes>
</aya>
<aya number="36">
<translation><![CDATA[Nyamara (Lutwi) yari yarababuriye ko bazahura n’ibihano byacu, nuko bashidikanya kuri uko kuburira (kwacu).]]></translation>
<footnotes></footnotes>
</aya>
<aya number="37">
<translation><![CDATA[Baranamwinginze (ngo abahe) abashyitsi be (kugira ngo babakorere ubutinganyi). Nuko tubahuma amaso (tuvuga tuti) “Ngaho nimusogongere ibihano byanjye no kuburira (kwanjye)!”]]></translation>
<footnotes></footnotes>
</aya>
<aya number="38">
<translation><![CDATA[Kandi rwose twabazindukirije mu bihano bikomeza (kuzageza ku munsi w’imperuka).]]></translation>
<footnotes></footnotes>
</aya>
<aya number="39">
<translation><![CDATA[Ngaho nimusogongere ibihano byanjye no ku byo najyaga mbaburira!]]></translation>
<footnotes></footnotes>
</aya>
<aya number="40">
<translation><![CDATA[Kandi rwose Qur’an twarayoroheje kugira ngo ibe urwibutso. Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="41">
<translation><![CDATA[Kandi rwose kuburira (kwanjye) kwageze ku bantu ba Farawo,]]></translation>
<footnotes></footnotes>
</aya>
<aya number="42">
<translation><![CDATA[Bahinyuye ibitangaza byacu byose, nuko turabafata tubahanisha ibihano by’Umunyacyubahiro bihebuje, Ushobora byose.]]></translation>
<footnotes></footnotes>
</aya>
<aya number="43">
<translation><![CDATA[Ese abahakanyi banyu (b’i Maka) ni bo beza kurusha abo (abantu ba Adi, aba Thamudi, aba Nuhu n’aba Farawo, boretswe)? Cyangwa mufite ubudahangarwa bwanditse mu bitabo (bwo kutazahanwa)?]]></translation>
<footnotes></footnotes>
</aya>
<aya number="44">
<translation><![CDATA[Cyangwa (abo bahakanyi) baravuga bati “Twe turi benshi dushyize hamwe, dushoboye kwitabara!”]]></translation>
<footnotes></footnotes>
</aya>
<aya number="45">
<translation><![CDATA[Nyamara abo bishyize hamwe bazatsindwa banayabangire ingata.]]></translation>
<footnotes></footnotes>
</aya>
<aya number="46">
<translation><![CDATA[Ahubwo umunsi w’imperuka ni cyo gihe basezeranyijwe (cyo kuzahanirwaho), ndetse imperuka izaba iteye ubwoba cyane kandi irura.]]></translation>
<footnotes></footnotes>
</aya>
<aya number="47">
<translation><![CDATA[Mu by’ ukuri, inkozi z’ibibi ziri mu buyobe (hano ku isi) kandi zizahanishwa umuriro utwika!]]></translation>
<footnotes></footnotes>
</aya>
<aya number="48">
<translation><![CDATA[Umunsi uburanga bwabo buzakururirwa mu muriro (bazabwirwa bati) “Ngaho nimwumve igihano cy’umuriro.”]]></translation>
<footnotes></footnotes>
</aya>
<aya number="49">
<translation><![CDATA[Mu by’ukuri buri kintu twakiremye ku rugero twagennye (igeno ryacyo).]]></translation>
<footnotes></footnotes>
</aya>
<aya number="50">
<translation><![CDATA[Kandi itegeko ryacu ni (ijambo) rimwe; (ryihuta) nko guhumbya no guhumbura.]]></translation>
<footnotes></footnotes>
</aya>
<aya number="51">
<translation><![CDATA[Kandi rwose tworetse abantu bameze nkamwe (mu buhakanyi). Ese hari uwibuka (ngo bimugirire akamaro)?]]></translation>
<footnotes></footnotes>
</aya>
<aya number="52">
<translation><![CDATA[Kandi buri kintu cyose bakoze cyandikwaga mu bitabo (by’ibikorwa byabo).]]></translation>
<footnotes></footnotes>
</aya>
<aya number="53">
<translation><![CDATA[Na buri kintu, cyaba gito cyangwa kinini, kiranditse.]]></translation>
<footnotes></footnotes>
</aya>
<aya number="54">
<translation><![CDATA[Mu by’ukuri abagandukira Allah bazaba bari mu busitani n’imigezi (Ijuru),]]></translation>
<footnotes></footnotes>
</aya>
<aya number="55">
<translation><![CDATA[Mu byicaro by’icyubahiro, hafi y’Umwami, Ushobora byose.]]></translation>
<footnotes></footnotes>
</aya>
</sura>
<sura number="55">
<aya number="1">
<translation><![CDATA[Nyirimpuhwe (Allah),]]></translation>
<footnotes></footnotes>
</aya>
<aya number="2">
<translation><![CDATA[Yigishije (umuntu) Qur’an,]]></translation>
<footnotes></footnotes>
</aya>
<aya number="3">
<translation><![CDATA[Yaremye umuntu,]]></translation>
<footnotes></footnotes>
</aya>
<aya number="4">
<translation><![CDATA[Amwigisha gusobanura (mu buryo bwumvikana).]]></translation>
<footnotes></footnotes>
</aya>
<aya number="5">
<translation><![CDATA[Izuba n’ukwezi bigendera ku mubare (no kuri gahunda ya Allah).]]></translation>
<footnotes></footnotes>
</aya>
<aya number="6">
<translation><![CDATA[N’ibyatsi birandaranda ndetse n’ibiti, byose birubama (bikicisha bugufi imbere ya Allah).]]></translation>
<footnotes></footnotes>
</aya>
<aya number="7">
<translation><![CDATA[N’ikirere yagihanitse hejuru cyane (y’isi) ndetse ashyiraho n’ibipimo (bya buri kintu)]]></translation>
<footnotes></footnotes>
</aya>
<aya number="8">
<translation><![CDATA[Kugira ngo mutarengera mu bipimo (byagenwe).]]></translation>
<footnotes></footnotes>
</aya>
<aya number="9">
<translation><![CDATA[Bityo, mujye mutanga ibipimo byuzuye kandi ntimukibishe iminzani.]]></translation>
<footnotes></footnotes>
</aya>
<aya number="10">
<translation><![CDATA[N’isi (Allah) yayishyiriyeho ibiremwa.]]></translation>
<footnotes></footnotes>
</aya>
<aya number="11">
<translation><![CDATA[Irimo imbuto n’imitende ifite imbuto zitwikiriwe n’ibishishwa,]]></translation>
<footnotes></footnotes>
</aya>
<aya number="12">
<translation><![CDATA[Ndetse n’impeke ziri mu bishishwa (byazo); iz’inyamisogwe n’izihumura.]]></translation>
<footnotes></footnotes>
</aya>
<aya number="13">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="14">
<translation><![CDATA[(Allah) yaremye umuntu (Adamu) mu itaka ryumye ukomangaho rikirangira nk’ibikoresho bibumbye mu ibumba,]]></translation>
<footnotes></footnotes>
</aya>
<aya number="15">
<translation><![CDATA[Anarema amajini mu birimi by’umuriro.]]></translation>
<footnotes></footnotes>
</aya>
<aya number="16">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="17">
<translation><![CDATA[(Ni We) Nyagasani w’Uburasirazuba bubiri akaba na Nyagasani w’Uburengerazuba bubiri.[1]]]></translation>
<footnotes><![CDATA[[1] Uburasirazuba bubiri buvugwa muri uyu murongo wa Qur’an, ni ahantu izuba rirasira mu itumba n’aho rirasira mu Mpeshyi. Naho Uburengerazuba bubiri ni ahantu izuba rirengera mu itumba ndetse n’aho rirengera mu mpeshyi.]]></footnotes>
</aya>
<aya number="18">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="19">
<translation><![CDATA[Yaretse inyanja ebyiri (ifite amazi y’urubogobogo n’indi y’urwunyunyu) zirahura;]]></translation>
<footnotes></footnotes>
</aya>
<aya number="20">
<translation><![CDATA[Hagati yazo hari urubibi zitarenga (ruzitandukanya kugira ngo zitivanga).]]></translation>
<footnotes></footnotes>
</aya>
<aya number="21">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="22">
<translation><![CDATA[Muri zo havamo amasaro arabagirana (Lu-ulu-u) na Marijani.[1]]]></translation>
<footnotes><![CDATA[[1] Mar’jaani: Ni bumwe mu bwoko bw’amabuye y’agaciro aboneka mu mazi.]]></footnotes>
</aya>
<aya number="23">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="24">
<translation><![CDATA[Kandi (Allah ni We) ufite ububasha ku mato manini agendera mu nyanja, ameze nk’imisozi.]]></translation>
<footnotes></footnotes>
</aya>
<aya number="25">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="26">
<translation><![CDATA[Buri ikiyiriho (isi) cyose kizapfa,]]></translation>
<footnotes></footnotes>
</aya>
<aya number="27">
<translation><![CDATA[Maze hasigare gusa uburanga butagatifu bwa Nyagasani wawe, Nyirikuzo n’icyubahiro.]]></translation>
<footnotes></footnotes>
</aya>
<aya number="28">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="29">
<translation><![CDATA[Buri cyaremwe cyose kiri mu birere no ku isi kiramusaba (ibyo cyifuza). Naho We buri munsi aba agena gahunda (z’ibiremwa).]]></translation>
<footnotes></footnotes>
</aya>
<aya number="30">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="31">
<translation><![CDATA[Yemwe matsinda abiri (y’abantu n’amajini), tuzabacira imanza (ku munsi w’imperuka).]]></translation>
<footnotes></footnotes>
</aya>
<aya number="32">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="33">
<translation><![CDATA[Yemwe majini namwe bantu! Niba mufite ubushobozi bwo kugenda mukarenga imbago z’ibirere n’isi (muhunga ibihano bya Allah), muzagende. Ariko ntimushobora kuzirenga keretse ku bw’ububasha (bwa Allah).]]></translation>
<footnotes></footnotes>
</aya>
<aya number="34">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="35">
<translation><![CDATA[Muzohererezwa ikibatsi cy’umuriro n’umuringa (washongeshejwe), kandi ntimuzitabara.]]></translation>
<footnotes></footnotes>
</aya>
<aya number="36">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="37">
<translation><![CDATA[(Mwibuke) ubwo ikirere kizasatagurika, maze kigahinduka nk’ururabo rutukura rumeze nk’amavuta yabize.]]></translation>
<footnotes></footnotes>
</aya>
<aya number="38">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="39">
<translation><![CDATA[Kuri uwo munsi, nta muntu cyangwa ijini uzagira icyo abazwa ku bijyanye n’ibyaha bye (kuko bizaba bizwi neza)]]></translation>
<footnotes></footnotes>
</aya>
<aya number="40">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="41">
<translation><![CDATA[Inkozi z’ibibi zizamenyerwa ku bimenyetso byazo, kandi zizaterurwa zifatiwe mu bihorihori n’ibirenge byazo.]]></translation>
<footnotes></footnotes>
</aya>
<aya number="42">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="43">
<translation><![CDATA[Uyu ni umuriro wa Jahanamu inkozi z’ibibi zajyaga zihinyura!]]></translation>
<footnotes></footnotes>
</aya>
<aya number="44">
<translation><![CDATA[Bazaba bagenda bagaruka hagati yawo n’amazi yatuye, ashyushye cyane.]]></translation>
<footnotes></footnotes>
</aya>
<aya number="45">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="46">
<translation><![CDATA[Ariko wa wundi utinya kuzahagarara imbere ya Nyagasani we, azaba afite ubusitani bubiri (mu Ijuru).]]></translation>
<footnotes></footnotes>
</aya>
<aya number="47">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="48">
<translation><![CDATA[(Ubwo busitani buzaba burimo ibiti) bifite amashami acucitse kandi atoshye.]]></translation>
<footnotes></footnotes>
</aya>
<aya number="49">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="50">
<translation><![CDATA[Muri ubwo (busitani) bwombi, hazaba harimo amasoko abiri atemba.]]></translation>
<footnotes></footnotes>
</aya>
<aya number="51">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="52">
<translation><![CDATA[Muri ubwo (busitani) bwombi, hazaba harimo ubwoko bubiri bwa buri rubuto.]]></translation>
<footnotes></footnotes>
</aya>
<aya number="53">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="54">
<translation><![CDATA[Bazaba begamye ku bitanda bishasheho ihariri iremereye, kandi imbuto zo muri ubwo busitani zizaba zibari hafi.]]></translation>
<footnotes></footnotes>
</aya>
<aya number="55">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="56">
<translation><![CDATA[(Ubwo busitani bwombi) buzaba burimo abagore bubika amaso yabo (kubera ikinyabupfura), batigeze bagira umuntu cyangwa ijini babakoraho kuva na mbere (bakiri amasugi).]]></translation>
<footnotes></footnotes>
</aya>
<aya number="57">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="58">
<translation><![CDATA[(Bazaba bafite ubwiza) nk’ubw’amabuye y’agaciro ya Yaquut na[1] Marjani.]]></translation>
<footnotes><![CDATA[[1] Yaaquut: Ni bumwe mu bwoko bw’amabuye y’agaciro rifite ibara ritukura ryererutse.]]></footnotes>
</aya>
<aya number="59">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="60">
<translation><![CDATA[Ese hari igihembo cy’ibyiza kitari ibyiza?]]></translation>
<footnotes></footnotes>
</aya>
<aya number="61">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="62">
<translation><![CDATA[Kandi uretse n’ubwo (busitani) bubiri, hari ubundi busitani bubiri.]]></translation>
<footnotes></footnotes>
</aya>
<aya number="63">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="64">
<translation><![CDATA[(Bufite) ibara ry’icyatsi cyijimye.]]></translation>
<footnotes></footnotes>
</aya>
<aya number="65">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="66">
<translation><![CDATA[Muri ubwo (busitani) bwombi, (naho) hazaba harimo amasoko abiri avubura amazi.]]></translation>
<footnotes></footnotes>
</aya>
<aya number="67">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="68">
<translation><![CDATA[Muri ubwo (busitani) bwombi, hazaba harimo imbuto, imitende n’imikomamanga.]]></translation>
<footnotes></footnotes>
</aya>
<aya number="69">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="70">
<translation><![CDATA[Hazaba harimo abagore beza b’imico myiza.]]></translation>
<footnotes></footnotes>
</aya>
<aya number="71">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="72">
<translation><![CDATA[Hazaba harimo abagore biyubashye bahora mu mahema.]]></translation>
<footnotes></footnotes>
</aya>
<aya number="73">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="74">
<translation><![CDATA[Mbere y’abo (bagabo bazaba bahawe), nta muntu cyangwa ijini wigeze ubakoraho,]]></translation>
<footnotes></footnotes>
</aya>
<aya number="75">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="76">
<translation><![CDATA[(Abagabo babo) bazajya begama ku misego y’icyatsi, n’amagodora meza anepa atatse neza.]]></translation>
<footnotes></footnotes>
</aya>
<aya number="77">
<translation><![CDATA[None se (yemwe bantu namwe majini) ni iyihe mu ngabire za Nyagasani wanyu mwembi muhakana?]]></translation>
<footnotes></footnotes>
</aya>
<aya number="78">
<translation><![CDATA[Izina rya Nyagasani wawe, Nyirubuhambare n’icyubahiro, ryuje ubutungane n’imigisha.]]></translation>
<footnotes></footnotes>
</aya>
</sura>
<sura number="56">
<aya number="1">
<translation><![CDATA[Ubwo imperuka izaba igeze,]]></translation>
<footnotes></footnotes>
</aya>
<aya number="2">
<translation><![CDATA[Nta we uzashobora guhinyura ukuza kwayo.]]></translation>
<footnotes></footnotes>
</aya>
<aya number="3">
<translation><![CDATA[Izacisha bugufi (abazajya mu muriro), inashyire hejuru (abazajya mu ijuru).]]></translation>
<footnotes></footnotes>
</aya>
<aya number="4">
<translation><![CDATA[Ubwo isi izatigiswa n’umutingito ukomeye.]]></translation>
<footnotes></footnotes>
</aya>
<aya number="5">
<translation><![CDATA[N’imisozi igahindurwa ubuvungukira.]]></translation>
<footnotes></footnotes>
</aya>
<aya number="6">
<translation><![CDATA[Maze ikaba umukungugu utumuka.]]></translation>
<footnotes></footnotes>
</aya>
<aya number="7">
<translation><![CDATA[(Icyo gihe) muzaba muri mu byiciro bitatu:]]></translation>
<footnotes></footnotes>
</aya>
<aya number="8">
<translation><![CDATA[Hari ab’iburyo;[1] abo bantu b’iburyo ni bantu ki?]]></translation>
<footnotes><![CDATA[[1] Abantu b’iburyo ni abakoze ibikorwa byiza, bazahabwa igitabo mu kuboko kwabo kw’iburyo gikubiyemo ibikorwa bakoze bakiri ku isi. Naho ab’ibumoso ni abakoze ibikorwa bibi, bazahabwa icyo gitabo mu kuboko kw’ibumoso.]]></footnotes>
</aya>
<aya number="9">
<translation><![CDATA[N’ab’ibumoso; abo bantu b’ibumoso ni bantu ki?]]></translation>
<footnotes></footnotes>
</aya>
<aya number="10">
<translation><![CDATA[N’aba mbere (ni ababimburiye abandi mu gukurikiza amategeko ya Allah bakiri ku isi), abo bazaba ari bo ba mbere (mu kwinjira mu Ijuru).]]></translation>
<footnotes></footnotes>
</aya>
<aya number="11">
<translation><![CDATA[Abo ni bo bazaba bari hafi (ya Allah).]]></translation>
<footnotes></footnotes>
</aya>
<aya number="12">
<translation><![CDATA[Mu ijuru ryuje ingabire.]]></translation>
<footnotes></footnotes>
</aya>
<aya number="13">
<translation><![CDATA[Abenshi (muri bo) bazaba ari itsinda rinini ryo mu bantu bo hambere (mbere y’Intumwa Muhamadi).]]></translation>
<footnotes></footnotes>
</aya>
<aya number="14">
<translation><![CDATA[Na bake mu bantu bo hanyuma (bakurikiye Intumwa Muhamadi).]]></translation>
<footnotes></footnotes>
</aya>
<aya number="15">
<translation><![CDATA[Bazaba bari ku bitanda bitatswe na zahabu,]]></translation>
<footnotes></footnotes>
</aya>
<aya number="16">
<translation><![CDATA[Babyegamyeho, berekeranye.]]></translation>
<footnotes></footnotes>
</aya>
<aya number="17">
<translation><![CDATA[Bazaba bazengurukwamo n’abana b’abahungu bahoraho (badasaza cyangwa ngo bapfe),]]></translation>
<footnotes></footnotes>
</aya>
<aya number="18">
<translation><![CDATA[(Bazaba babazengurutsamo) ibikombe, amabirika n’ibirahuri birimo ibinyobwa (byiza) byo mu masoko yo mu ijuru),]]></translation>
<footnotes></footnotes>
</aya>
<aya number="19">
<translation><![CDATA[Ntibizabatera kurwara umutwe ndetse nta n’ubwo bizabasindisha.]]></translation>
<footnotes></footnotes>
</aya>
<aya number="20">
<translation><![CDATA[(Bazaba banazengurutswamo) imbuto bazihitiramo,]]></translation>
<footnotes></footnotes>
</aya>
<aya number="21">
<translation><![CDATA[Ndetse n’inyama z’inyoni bazifuza.]]></translation>
<footnotes></footnotes>
</aya>
<aya number="22">
<translation><![CDATA[Kandi (hazaba hari) ba Huur ul-a’in (abagore bo mu Ijuru b’igikundiro n’amaso manini).]]></translation>
<footnotes></footnotes>
</aya>
<aya number="23">
<translation><![CDATA[Bameze nk’inigi zishashagirana (Lu’ulu’u) zikiri mu bubiko bwazo.]]></translation>
<footnotes></footnotes>
</aya>
<aya number="24">
<translation><![CDATA[Bizaba ari ibihembo by’ibyo bakoraga.]]></translation>
<footnotes></footnotes>
</aya>
<aya number="25">
<translation><![CDATA[Muri ryo (Ijuru) nta magambo adafite akamaro cyangwa se ayatuma bakora ibyaha bazumvamo,]]></translation>
<footnotes></footnotes>
</aya>
<aya number="26">
<translation><![CDATA[Uretse (imvugo yo kuramukanya, igira iti) “Salamu, Salamu (amahoro, amahoro)!”]]></translation>
<footnotes></footnotes>
</aya>
<aya number="27">
<translation><![CDATA[Naho ab’iburyo; ni bantu ki (mbega ibihembo by’abantu b’iburyo)?]]></translation>
<footnotes></footnotes>
</aya>
<aya number="28">
<translation><![CDATA[Bazaba mu (ijuru ririmo) ibiti bya Sidiri bidafite amahwa,]]></translation>
<footnotes></footnotes>
</aya>
<aya number="29">
<translation><![CDATA[N’insina zifite ibitoki by’amaseri agerekeranye,]]></translation>
<footnotes></footnotes>
</aya>
<aya number="30">
<translation><![CDATA[No mu gicucu cyagutse (kandi gihoraho),]]></translation>
<footnotes></footnotes>
</aya>
<aya number="31">
<translation><![CDATA[N’amazi ahora atemba,]]></translation>
<footnotes></footnotes>
</aya>
<aya number="32">
<translation><![CDATA[Ndetse n’imbuto nyinshi,]]></translation>
<footnotes></footnotes>
</aya>
<aya number="33">
<translation><![CDATA[Ntizizahundura (bitewe n’ihinduka ry’ibihe cyangwa ngo zigire igihe cyo kwera), kandi ntizizaba zibujijwe (kuri bo).]]></translation>
<footnotes></footnotes>
</aya>
<aya number="34">
<translation><![CDATA[Bazaba banafite ibitanda biri hejuru.]]></translation>
<footnotes></footnotes>
</aya>
<aya number="35">
<translation><![CDATA[Mu by’ukuri (abagore bo ku isi bazajya mu ijuru) tuzabarema bundi bushya.]]></translation>
<footnotes></footnotes>
</aya>
<aya number="36">
<translation><![CDATA[Maze tubagire amasugi.]]></translation>
<footnotes></footnotes>
</aya>
<aya number="37">
<translation><![CDATA[Bakunda (abagabo babo gusa), kandi ari urungano.]]></translation>
<footnotes></footnotes>
</aya>
<aya number="38">
<translation><![CDATA[(Ibi byose) byateganyirijwe abantu b’iburyo.]]></translation>
<footnotes></footnotes>
</aya>
<aya number="39">
<translation><![CDATA[Abenshi (muri bo) bazaba ari itsinda rinini ryo mu bantu bo hambere (mbere y’Intumwa Muhamadi).]]></translation>
<footnotes></footnotes>
</aya>
<aya number="40">
<translation><![CDATA[Na benshi mu bantu bo hanyuma (bakurikiye Intumwa Muhamadi).]]></translation>
<footnotes></footnotes>
</aya>
<aya number="41">
<translation><![CDATA[Naho abantu b’ibumoso; ni bantu ki (mbega ibihano by’abantu b’ibumoso)?]]></translation>
<footnotes></footnotes>
</aya>
<aya number="42">
<translation><![CDATA[Bazaba bari mu muyaga utwika ndetse n’amazi yatuye.]]></translation>
<footnotes></footnotes>
</aya>
<aya number="43">
<translation><![CDATA[No mu gicucu cy’umwotsi w’umukara.]]></translation>
<footnotes></footnotes>
</aya>
<aya number="44">
<translation><![CDATA[(Icyo gicucu) nta mafu kizatanga ndetse nta n’icyiza kizagiturukaho.]]></translation>
<footnotes></footnotes>
</aya>
<aya number="45">
<translation><![CDATA[Mu by’ukuri mbere bari babayeho mu buzima bwo kwinezeza (bigomeka kuri Allah).]]></translation>
<footnotes></footnotes>
</aya>
<aya number="46">
<translation><![CDATA[Kandi bajyaga batsimbarara ku cyaha gihambaye (cyo kubangikanya Imana, ntibagire umugambi wo kubyicuza).]]></translation>
<footnotes></footnotes>
</aya>
<aya number="47">
<translation><![CDATA[Kandi bajyaga bavuga bati “ Ese nidupfa tugahinduka igitaka n’amagufa (akabora), tuzazurwa koko?”]]></translation>
<footnotes></footnotes>
</aya>
<aya number="48">
<translation><![CDATA[“N’abakurambere bacu (bazazurwa) se?”]]></translation>
<footnotes></footnotes>
</aya>
<aya number="49">
<translation><![CDATA[Vuga (yewe Muhamadi) uti “(Yego) rwose, abo hambere n’abo hanyuma,]]></translation>
<footnotes></footnotes>
</aya>
<aya number="50">
<translation><![CDATA[Bazakoranywa ku munsi uzwi, wagenwe (umunsi w’imperuka).”]]></translation>
<footnotes></footnotes>
</aya>
<aya number="51">
<translation><![CDATA[Nuko mwe abayobye mukanahinyura ukuri,]]></translation>
<footnotes></footnotes>
</aya>
<aya number="52">
<translation><![CDATA[Rwose muzarya ku giti cya Zaqumu,]]></translation>
<footnotes></footnotes>
</aya>
<aya number="53">
<translation><![CDATA[Maze mucyuzuze inda,]]></translation>
<footnotes></footnotes>
</aya>
<aya number="54">
<translation><![CDATA[Mukirenzeho amazi yatuye,]]></translation>
<footnotes></footnotes>
</aya>
<aya number="55">
<translation><![CDATA[Muzayanywa nk’ingamiya zinywa zidashira inyota.]]></translation>
<footnotes></footnotes>
</aya>
<aya number="56">
<translation><![CDATA[Iryo ni ryo zimano ryabo ku munsi w’ibihembo.]]></translation>
<footnotes></footnotes>
</aya>
<aya number="57">
<translation><![CDATA[Ni twe twabaremye. None se kuki mutemera (izuka)?]]></translation>
<footnotes></footnotes>
</aya>
<aya number="58">
<translation><![CDATA[Ese mutekereza iki ku byo musohora (amasohoro)?]]></translation>
<footnotes></footnotes>
</aya>
<aya number="59">
<translation><![CDATA[Ese ni mwe muyarema cyangwa ni twe Muremyi?]]></translation>
<footnotes></footnotes>
</aya>
<aya number="60">
<translation><![CDATA[Ni twe twabageneye urupfu kandi ntitwananirwa,]]></translation>
<footnotes></footnotes>
</aya>
<aya number="61">
<translation><![CDATA[Kubasimbuza abameze nkamwe, maze tukabaremamo (amashusho y’) ibindi mutazi.]]></translation>
<footnotes></footnotes>
</aya>
<aya number="62">
<translation><![CDATA[Kandi mu by’ukuri mwamenye ukuremwa (kwanyu) kwa mbere. None se kuki mutibuka?]]></translation>
<footnotes></footnotes>
</aya>
<aya number="63">
<translation><![CDATA[Ese ntimubona ibyo muhinga?]]></translation>
<footnotes></footnotes>
</aya>
<aya number="64">
<translation><![CDATA[Ese ni mwe mubiha kumera no gukura, cyangwa ni twe tubikora?]]></translation>
<footnotes></footnotes>
</aya>
<aya number="65">
<translation><![CDATA[Tubishatse twabigira ubushingwe, maze mugakomeza kumirwa.]]></translation>
<footnotes></footnotes>
</aya>
<aya number="66">
<translation><![CDATA[(Muvuga muti) “Rwose (twaruhiye ubusa none) dusigaye mu madeni”;]]></translation>
<footnotes></footnotes>
</aya>
<aya number="67">
<translation><![CDATA[Cyangwa ahubwo turaburaniwe (tubuze byose).]]></translation>
<footnotes></footnotes>
</aya>
<aya number="68">
<translation><![CDATA[Ese ntimubona amazi munywa?]]></translation>
<footnotes></footnotes>
</aya>
<aya number="69">
<translation><![CDATA[Ese ni mwe muyamanura mu bicu cyangwa ni twe tuyamanura?]]></translation>
<footnotes></footnotes>
</aya>
<aya number="70">
<translation><![CDATA[Iyo tuza kubishaka, twari kuyagira urwunyunyu (ntanyobwe). None se kuki mudashimira (Allah).]]></translation>
<footnotes></footnotes>
</aya>
<aya number="71">
<translation><![CDATA[Ese ntimubona umuriro mucana?]]></translation>
<footnotes></footnotes>
</aya>
<aya number="72">
<translation><![CDATA[Ese ni mwe mwaremye igiti cyawo (muwukomoramo) cyangwa ni twe Muremyi?]]></translation>
<footnotes></footnotes>
</aya>
<aya number="73">
<translation><![CDATA[Ni twe twawugize urwibutso (rw’umuriro wa Jahanamu), ndetse n’ingirakamaro ku bagenzi (n’abandi bose bawukeneye).]]></translation>
<footnotes></footnotes>
</aya>
<aya number="74">
<translation><![CDATA[Ngaho singiza izina rya Nyagasani wawe, Uhambaye.]]></translation>
<footnotes></footnotes>
</aya>
<aya number="75">
<translation><![CDATA[Ndahiye ibyimbo by’inyenyeri (mu isanzure).]]></translation>
<footnotes></footnotes>
</aya>
<aya number="76">
<translation><![CDATA[Kandi rwose iyo ni indahiro ihambaye iyo muza kumenya,]]></translation>
<footnotes></footnotes>
</aya>
<aya number="77">
<translation><![CDATA[Ko mu by’ukuri (iyi) ari Qur’an Ntagatifu,]]></translation>
<footnotes></footnotes>
</aya>
<aya number="78">
<translation><![CDATA[Iri mu gitabo kirinzwe neza (mu Ijuru),]]></translation>
<footnotes></footnotes>
</aya>
<aya number="79">
<translation><![CDATA[Kitajya kigira ugikoraho uretse abejejwe (bafite isuku).]]></translation>
<footnotes></footnotes>
</aya>
<aya number="80">
<translation><![CDATA[Ni uguhishurwa kwaturutse kwa Nyagasani w’ibiremwa.]]></translation>
<footnotes></footnotes>
</aya>
<aya number="81">
<translation><![CDATA[Ese iyi nkuru (Qur’an) ni yo muhinyura?]]></translation>
<footnotes></footnotes>
</aya>
<aya number="82">
<translation><![CDATA[Aho (gushimira Allah) ku ngabire abaha, (mumwitura) kumuhakana?]]></translation>
<footnotes></footnotes>
</aya>
<aya number="83">
<translation><![CDATA[None se (kuki nta cyo mukora) igihe roho (y’umuntu ugiye gupfa) igeze mu muhogo?]]></translation>
<footnotes></footnotes>
</aya>
<aya number="84">
<translation><![CDATA[Icyo gihe muba murebera,]]></translation>
<footnotes></footnotes>
</aya>
<aya number="85">
<translation><![CDATA[Kandi tuba turi hafi ye kubarusha, ariko mwe ntimubibona.]]></translation>
<footnotes></footnotes>
</aya>
<aya number="86">
<translation><![CDATA[None se kuki, niba mwibwira ko nta cyo muzabazwa (mukaba mwibwira ko muri abanyembaraga),]]></translation>
<footnotes></footnotes>
</aya>
<aya number="87">
<translation><![CDATA[Mutayigarura (iyo roho mu mubiri wayo), niba koko muri abanyakuri?]]></translation>
<footnotes></footnotes>
</aya>
<aya number="88">
<translation><![CDATA[Niba (uwo muntu ugiye gupfa) ari mu ba hafi (ya Allah),]]></translation>
<footnotes></footnotes>
</aya>
<aya number="89">
<translation><![CDATA[(Ateganyirijwe) umunezero n’impumuro y’ibyishimo, ndetse n’ubusitani bwuje ingabire (Ijuru).]]></translation>
<footnotes></footnotes>
</aya>
<aya number="90">
<translation><![CDATA[(Uwo muntu ugiye gupfa) naba ari mu bantu b’iburyo,]]></translation>
<footnotes></footnotes>
</aya>
<aya number="91">
<translation><![CDATA[(Azabwirwa ati) “Amahoro nabe kuri wowe kuko uri mu bantu b’iburyo.”]]></translation>
<footnotes></footnotes>
</aya>
<aya number="92">
<translation><![CDATA[Ariko (uwo muntu ugiye gupfa) naba ari mu bahinyura (izuka), bayobye,]]></translation>
<footnotes></footnotes>
</aya>
<aya number="93">
<translation><![CDATA[Izimano rye rizaba ari amazi yatuye,]]></translation>
<footnotes></footnotes>
</aya>
<aya number="94">
<translation><![CDATA[No kuzatwikirwa mu muriro.]]></translation>
<footnotes></footnotes>
</aya>
<aya number="95">
<translation><![CDATA[Mu by’ukuri uku ni ko kuri kudashidikanywaho.]]></translation>
<footnotes></footnotes>
</aya>
<aya number="96">
<translation><![CDATA[Ngaho tagatifuza izina rya Nyagasani wawe, Uhambaye.]]></translation>
<footnotes></footnotes>
</aya>
</sura>
<sura number="57">
<aya number="1">
<translation><![CDATA[Ibiri mu birere n’ibiri ku isi bisingiza Allah, kandi ni We Nyiricyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Ubwami bw’ibirere n’ubw’isi ni ubwe. Ni We utanga ubuzima n’urupfu. Kandi ni We ufite ubushobozi bwa buri kintu.]]></translation>
<footnotes></footnotes>
</aya>
<aya number="3">
<translation><![CDATA[Ni We Ntangiriro akaba n’Iherezo, Ugaragara (Uri hejuru ya buri kintu) akaba n’Utagaragara (uri bugufi ya buri kintu). Kandi ni We Mumenyi uhebuje wa buri kintu.]]></translation>
<footnotes></footnotes>
</aya>
<aya number="4">
<translation><![CDATA[Ni We waremye ibirere n’isi mu minsi itandatu, hanyuma aganza hejuru ya Ar’shi.[1] Azi ibyinjira mu butaka n’ibibusohokamo, ibimanuka mu kirere ndetse n’ibikizamukamo. Kandi aba ari kumwe namwe aho muri hose. Kandi Allah ni Ubona bihebuje ibyo mukora.]]></translation>
<footnotes><![CDATA[[1] Reba uko twasobanuye iri jambo muri Surat al A’araf, Ayat ya 54]]></footnotes>
</aya>
<aya number="5">
<translation><![CDATA[Ubwami bw’ibirere n’isi ni ubwe. Kandi kwa Allah ni ho ibintu byose bisubizwa.]]></translation>
<footnotes></footnotes>
</aya>
<aya number="6">
<translation><![CDATA[Yinjiza ijoro mu manywa, akaninjiza amanywa mu ijoro. Kandi ni We Mumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="7">
<translation><![CDATA[Nimwemere Allah n’Intumwa ye (Muhamadi), munatange mu byo yabaragije; kuko bamwe muri mwe bemeye bakanatanga (mu nzira ya Allah), bazagororerwa ibihembo bihebuje.]]></translation>
<footnotes></footnotes>
</aya>
<aya number="8">
<translation><![CDATA[None se kuki mutemera Allah kandi Intumwa ibahamagarira kwemera Nyagasani wanyu? Kandi (Allah) yaranakiriye isezerano ryanyu rikomeye; niba muri abemeramana nyakuri (ngaho nimwemere).]]></translation>
<footnotes></footnotes>
</aya>
<aya number="9">
<translation><![CDATA[Ni We uhishurira umugaragu we (Muhamadi) amagambo asobanutse, kugira ngo abakure mu mwijima abaganisha ku rumuri. Rwose Allah ni Umunyempuhwe nyinshi kuri mwe, Umunyembabazi.]]></translation>
<footnotes></footnotes>
</aya>
<aya number="10">
<translation><![CDATA[None se kuki mudatanga mu nzira ya Allah, kandi Allah ari We ufite izungura ry’ibirere n’isi? Abatanze bakanarwana mbere y’urugamba (rwo kubohora Maka) muri mwe, ntibahwanye (na ba bandi babikoze nyuma yaho); abo (babikoze mbere) bafite urwego rusumba urw’abatanze bakanarwana nyuma. Ariko bose Allah yabasezeranyije ibyiza. Kandi Allah azi bihebuje ibyo mukora.]]></translation>
<footnotes></footnotes>
</aya>
<aya number="11">
<translation><![CDATA[Ni nde waguriza Allah inguzanyo nziza (atanga amaturo n’ibindi bikorwa by’ubugiraneza), ngo (Allah azayimwishyure) amukubiye inshuro nyinshi, ndetse azanamugororere ibihembo bihebuje?]]></translation>
<footnotes></footnotes>
</aya>
<aya number="12">
<translation><![CDATA[Umunsi uzabona abemeramana n’abemeramanakazi urumuri rwabo rukataje imbere n’iburyo bwabo (babwirwa) bati “Dore inkuru nziza yanyu uyu munsi! Ni ubusitani butembamo imigezi (Ijuru), muzabamo ubuziraherezo. Iyi ni yo ntsinzi ihambaye.”]]></translation>
<footnotes></footnotes>
</aya>
<aya number="13">
<translation><![CDATA[Umunsi indyarya z’abagabo n’iz’abagore zizabwira abemeramana ziti “Nimudutegereze turahure ku rumuri rwanyu!” Zizabwirwa ziti “Nimusubire inyuma (ku isi) mushake urumuri!” Maze hagati yabo hashyirwe urukuta rufite umuryango. Imbere yarwo hari impuhwe, naho hanze yarwo hakaba ibihano.]]></translation>
<footnotes></footnotes>
</aya>
<aya number="14">
<translation><![CDATA[(Indyarya) zizabahamagara (abemeramana) zibabwira ziti “Ese ntitwari kumwe namwe (ku isi)?” Bazisubize bati “Yego! Ariko mwishyize mu bigeragezo, mutega iminsi (Intumwa n’abemeramana), munishyira mu gushidikanya kandi munashukwa n’irari ryanyu kugeza ubwo itegeko rya Allah (urupfu) risohoye. Nuko umushukanyi (Shitani) abatesha umurongo wa Allah.”]]></translation>
<footnotes></footnotes>
</aya>
<aya number="15">
<translation><![CDATA[Uyu munsi nta ncungu yanyu (mwe ndyarya) cyangwa iy’abahakanye iri bwakirwe. Ubuturo bwanyu ni mu muriro. Ni wo muzabana kandi ni na wo herezo ribi.]]></translation>
<footnotes></footnotes>
</aya>
<aya number="16">
<translation><![CDATA[Ese igihe nticyari cyagera ngo imitima y’abemeye yicishe bugufi kubera kwibuka Allah n’ibyahishuwe by’ukuri (Qur’an)? No kugira ngo ntibabe nk’abahawe igitabo mbere yabo, nuko igihe (cyo gutegereza ibyo Intumwa zabasezeranyije) kikababana kirekire, maze imitima yabo ikinangira; kandi abenshi muri bo bari ibyigomeke!]]></translation>
<footnotes></footnotes>
</aya>
<aya number="17">
<translation><![CDATA[Mumenye ko Allah aha isi ubuzima nyuma yo gupfa kwayo (gukakara). Mu by’ukuri twabasobanuriye ibimenyetso kugira ngo mutekereze.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri ba bandi batanga amaturo b’abagabo n’abagore, bakanaguriza Allah inguzanyo nziza, (Allah azabishyura) abakubiye inshuro nyinshi, ndetse azanabagororera ibihembo bihebuje.]]></translation>
<footnotes></footnotes>
</aya>
<aya number="19">
<translation><![CDATA[Na ba bandi bemeye Allah n’Intumwa ze (nta n’imwe barobanuye), ni bo banyakuri ndetse bakaba n’abahamya kwa Nyagasani wabo. Bazagororerwa ibihembo byabo n’urumuri rwabo. Naho abahakanye bakanahinyura amagambo yacu, bazaba abo mu muriro.]]></translation>
<footnotes></footnotes>
</aya>
<aya number="20">
<translation><![CDATA[Mumenye ko ubuzima bw’isi nta kindi buri cyo uretse kuba ari umukino, kwinezeza, imitako, kwiyemera hagati yanyu ndetse no kwiratana imitungo n’abana. (Ibyo bigereranywa) nk’ibimera bishimisha abahinzi nyuma yo kubona imvura, hanyuma bikuma ukabona bibaye umuhondo; nuko (byamara kumagara) bigahinduka utuvungukira. Ariko ku munsi w’imperuka hazaba ibihano bikomeye (ku bahakanyi), ndetse n’imbabazi no kwishimirwa na Allah (ku bemeramana). Kandi ubuzima bw’isi nta cyo buri cyo uretse kuba ari umunezero ushukana.]]></translation>
<footnotes></footnotes>
</aya>
<aya number="21">
<translation><![CDATA[Nimwihutire gushaka imbabazi ziva kwa Nyagasani wanyu, n’ijuru rifite ubugari bungana n’ubw’ikirere n’isi; ryateguriwe abemeye Allah n’Intumwa ze. Izo ni ingabire za Allah aha uwo ashaka; kandi Allah ni Nyiringabire zihambaye.]]></translation>
<footnotes></footnotes>
</aya>
<aya number="22">
<translation><![CDATA[Nta kibi cyagera ku isi cyangwa ngo kibabeho kitanditse mu gitabo (kirinzwe) mbere y’uko tukibeshaho. Mu by’ukuri ibyo kuri Allah biroroshye.]]></translation>
<footnotes></footnotes>
</aya>
<aya number="23">
<translation><![CDATA[Kugira ngo mutababazwa n’ibyabacitse cyangwa ngo mwiratane ibyo mwahawe. Mu by’ukuri Allah ntakunda umwirasi wese, w’umwibone,]]></translation>
<footnotes></footnotes>
</aya>
<aya number="24">
<translation><![CDATA[Ba bandi bagira ubugugu bakanabushishikariza abantu. Ariko uzatera umugongo (kumvira Allah, amenye ko) Allah ari Uwihagije, Usingizwa cyane.]]></translation>
<footnotes></footnotes>
</aya>
<aya number="25">
<translation><![CDATA[Rwose twohereje Intumwa zacu tuzihaye ibimenyetso bigaragara n’ibitangaza, ndetse tunazihishurira ibitabo n’ubutabera, kugira ngo abantu bimakaze ubutabera. Twanamanuye icyuma cy’ubutare gifite imbaraga zihambaye kandi kinafitiye abantu akamaro. (Ibyo byose byakozwe) kugira ngo Allah yerekane abamutabara (abatabara idini rye) ndetse n’Intumwa ze kandi batamuzi. Mu by’ukuri Allah ni Umunyacyubahiro bihebuje, Utsinda.]]></translation>
<footnotes></footnotes>
</aya>
<aya number="26">
<translation><![CDATA[Kandi rwose twohereje Nuhu na Ibrahimu, maze duha urubyaro rwabo ubuhanuzi n’ibitabo. Muri bo hari abayobotse ariko abenshi muri bo babaye ibyigomeke.]]></translation>
<footnotes></footnotes>
</aya>
<aya number="27">
<translation><![CDATA[Hanyuma tubakurikiza (izindi) ntumwa zacu zaje zitera ikirenge mu cyabo. Twakurikijeho kohereza Issa mwene Mariyamu, tumuha Ivanjili, tunashyira ubuntu n’impuhwe mu mitima y’abamukurikiye, ariko bihimbiye kwiyegurira Imana (banga gushaka cyangwa gushakwa) nyamara nta byo twabategetse, (twabategetse) gusa gushaka ishimwe rya Allah, gusa ntibabyubahirije nk’uko bikwiye. Bityo, abemeye muri bo twabahaye ibihembo bakwiye, nyamara abenshi muri bo bari ibyigomeke.]]></translation>
<footnotes></footnotes>
</aya>
<aya number="28">
<translation><![CDATA[Yemwe abemeye (Intumwa Musa na Issa)! Nimugandukire Allah kandi munemere Intumwa ye (Muhamadi)! (Allah) azabaha impuhwe ze zikubye kabiri, anabahe urumuri mugendana ndetse anabababarire ibyaha byanyu. Allah ni Ubabarira bihebuje, Nyirimbabazi.]]></translation>
<footnotes></footnotes>
</aya>
<aya number="29">
<translation><![CDATA[(Ibyo byose abikora) kugira ngo abahawe ibitabo bamenye ko nta bushobozi ubwo ari bwo bwose bagira mu ngabire za Allah, kandi ko ingabire zose ziri mu biganza bya Allah, akaba aziha uwo ashaka. Kandi Allah ni Nyiringabire zihambaye.]]></translation>
<footnotes></footnotes>
</aya>
</sura>
<sura number="58">
<aya number="1">
<translation><![CDATA[Mu by’ukuri Allah yumvise imvugo ya wa wundi (umugore witwa Khawulat bint Tha’labat) wakugishaga impaka (wowe Muhamadi) ku bijyanye n’umugabo we (Awus bin A-Swamit), anaregera Allah. Kandi Allah yumvise ikiganiro cyanyu mwembi. Mu by’ukuri Allah ni Uwumva bihebuje, Ubona cyane.]]></translation>
<footnotes></footnotes>
</aya>
<aya number="2">
<translation><![CDATA[Ba bandi muri mwe biziririza abagore babo babita ba nyina, kandi atari ba nyina, nyamara ba nyina (b’ukuri) ari abababyaye. Mu by’ukuri baba bavuga ijambo ribi kandi ry’ikinyoma. Kandi mu by’ukuri Allah ni Nyiribambe, Ubabarira ibyaha.]]></translation>
<footnotes></footnotes>
</aya>
<aya number="3">
<translation><![CDATA[Na ba bandi biziririza abagore babo (bavuga ko batazongera kuryamana nabo) babita ba nyina, hanyuma bakisubiraho ku byo bavuze, (icyiru cyabyo) ni uko bagomba kubohora umucakara mbere y’uko bongera kubonana (n’abagore babo). Ibyo ni inyigisho muhabwa (na Allah), kandi Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="4">
<translation><![CDATA[Naho utamubonye (uwo mucakara ngo amubohore), agomba gusiba amezi abiri akurikiranye mbere y’uko yongera kubonana (n’umugore we), ariko utabishoboye, agomba kugaburira abakene mirongo itandatu. Ibyo ni ukugira ngo mwemere Allah n’Intumwa ye. Izo ni imbago zashyizweho na Allah, kandi abahakanyi bazahanishwa ibihano bibabaza.]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri abaca ukubiri na Allah n’Intumwa ye, bazasuzuguzwa nk’uko ababayeho mbere yabo basuzugujwe. Kandi twohereje ibimenyetso bisobanutse, kandi abahakanyi bazahanishwa ibihano bisuzuguza,]]></translation>
<footnotes></footnotes>
</aya>
<aya number="6">
<translation><![CDATA[Umunsi Allah azabazura bose akababwira ibyo bakoze. Allah yarabibaruye mu gihe bo babyibagiwe. Kandi Allah ni Umuhamya wa buri kintu.]]></translation>
<footnotes></footnotes>
</aya>
<aya number="7">
<translation><![CDATA[Ese ntubona ko Allah azi ibiri mu birere n’ibiri ku isi? Nta biganiro byo mu ibanga bya batatu bibaho ngo abure kuba uwa kane, cyangwa ibya batanu ngo abure kuba ari uwa gatandatu, ndetse no munsi yabo cyangwa abarenzeho, ngo abure kuba ari kumwe na bo aho bari hose. Hanyuma ku munsi w’izuka akazababwira ibyo bakoraga. Mu by’ukuri Allah ni Umumenyi uhebuje wa buri kintu.]]></translation>
<footnotes></footnotes>
</aya>
<aya number="8">
<translation><![CDATA[Ese ntiwabonye ababujijwe kugirana ibiganiro byo mu ibanga, nyuma bagasubira ku byo babujijwe, bakagirana ibiganiro mu ibanga bigamije icyaha n’ubugome ndetse no kwigomeka ku Ntumwa (Muhamadi)? N’iyo baje bagusanga, bagusuhuza mu ndamutso Allah atagusuhujemo, maze mu mitima yabo bakigamba bati “Kubera iki Allah ataduhanira ibyo tuvuga?” Umuriro wa Jahanamu urabahagije, bazawutwikirwamo kandi ni wo herezo ribi.]]></translation>
<footnotes></footnotes>
</aya>
<aya number="9">
<translation><![CDATA[Yemwe abemeye! Nimujya mugirana ibiganiro mu ibanga, ntimukabikore mugamije icyaha n’ubugome ndetse no kwigomeka ku Ntumwa (Muhamadi). Ahubwo mujye mubigirana mugamije ibyiza no kugandukira Allah, kandi mugandukire Allah, kuko iwe ari ho muzakoranyirizwa.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri kugirana ibiganiro mu ibanga hagamijwe ikibi (ubugambanyi) bituruka kwa Shitani, kugira ngo atere agahinda abemeramana, ariko nta cyo yabatwara keretse Allah abitangiye uburenganzira. Ngaho abemeramana nibiringire Allah.]]></translation>
<footnotes></footnotes>
</aya>
<aya number="11">
<translation><![CDATA[Yemwe abemeye! Nimubwirwa muti “Nimwegerane muhane ibyicaro aho muteraniye”, mujye mubikora; Allah azabagurira (mu mpuhwe ze). Nimunabwirwa muti “Muhaguruke (mujye kugaragira cyangwa mujye mu kindi gikorwa cyiza)”, mujye muhaguruka. Allah azamura mu ntera abemeye n’abahawe ubumenyi muri mwe. Kandi Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="12">
<translation><![CDATA[Yemwe abemeye! Nimujya (mushaka) kugira ibyo muganira mu ibanga n’Intumwa (Muhamadi), mujye mubanza mutange amaturo mbere y’uko mubonana. Ibyo ni byo byiza kuri mwe kandi ni byo birushijeho kubeza (imitima). Ariko nimutayabona (amaturo, mumenye ko muzababarirwa) mu by’ukuri Allah ni Nyir’ukubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="13">
<translation><![CDATA[Ese mufite ubwoba (bw’ubukene) igihe mwatanze amaturo mbere yo kugirana ibiganiro by’ibanga (n’Intumwa y’Imana)? Ibyo nimutabikora kandi Allah yarabababariye, mujye muhozaho iswala, mutange amaturo, ndetse mwumvire Allah n’Intumwa ye. Kandi Allah azi neza ibyo mukora.]]></translation>
<footnotes></footnotes>
</aya>
<aya number="14">
<translation><![CDATA[Ese (yewe Muhamadi) ntiwabonye ba bandi (indyarya) bagiranye ubucuti n’abantu Allah yarakariye? Ntabwo bari muri mwe (Abayisilamu) ndetse ntibari no muri bo (Abayahudi), kandi barahira mu binyoma nyamara babizi.]]></translation>
<footnotes></footnotes>
</aya>
<aya number="15">
<translation><![CDATA[Allah yabateguriye ibihano bikaze. Mu by’ukuri ibyo bakoraga ni bibi.]]></translation>
<footnotes></footnotes>
</aya>
<aya number="16">
<translation><![CDATA[Indahiro zabo bazigize ingabo (y’ibikorwa byabo bibi), banakumira abantu kugana inzira ya Allah. Bityo, bazahanishwa ibihano bisuzuguza.]]></translation>
<footnotes></footnotes>
</aya>
<aya number="17">
<translation><![CDATA[Imitungo yabo n’abana babo nta cyo bizabamarira imbere ya Allah. Abo ni abantu bo mu muriro, bazawubamo ubuziraherezo.]]></translation>
<footnotes></footnotes>
</aya>
<aya number="18">
<translation><![CDATA[Umunsi Allah azabazura bose, nuko bakamurahirira nk’uko babarahiriraga (mwe Abayisilamu), bibwira ko hari icyo bishingikirije. Mu by’ukuri ni abanyabinyoma.]]></translation>
<footnotes></footnotes>
</aya>
<aya number="19">
<translation><![CDATA[Shitani yabagize imbata ze maze abibagiza kwibuka Allah. Abo ni abambari ba Shitani. Mu by’ukuri abambari ba Shitani ni bo bazaba abanyagihombo.]]></translation>
<footnotes></footnotes>
</aya>
<aya number="20">
<translation><![CDATA[Mu by’ukuri abaca ukubiri na Allah n’Intumwa ye (Muhamadi), bazaba basuzuguritse cyane.]]></translation>
<footnotes></footnotes>
</aya>
<aya number="21">
<translation><![CDATA[Allah yaciye iteka agira ati “Rwose, njye n’Intumwa zanjye tuzatsinda.” Mu by’ukuri Allah ni Umunyembaraga, Umunyacyubahiro bihebuje.]]></translation>
<footnotes></footnotes>
</aya>
<aya number="22">
<translation><![CDATA[Ntuzigera ubona abantu bemera Allah n’umunsi w’imperuka bagirana ubucuti na ba bandi baciye ukubiri na Allah n’Intumwa ye, kabone n’ubwo baba ari ababyeyi babo cyangwa abana babo cyangwa abavandimwe babo cyangwa se imiryango yabo. Abantu nk’abo, Allah yanditse ukwemera nyako mu mitima yabo, anabashyigikiza umwuka (inkunga) uturutse iwe, kandi azabinjiza mu busitani butembamo imigezi (Ijuru) bazabamo ubuziraherezo. Allah yarabishimiye na bo baramwishimira. Abo ni bo tsinda rya Allah, kandi mu by’ukuri itsinda rya Allah ni ryo rizatsinda.]]></translation>
<footnotes></footnotes>
</aya>
</sura>
<sura number="59">
<aya number="1">
<translation><![CDATA[Ibiri mu birere n’ibiri mu isi byose bisingiza Allah. Kandi (Allah) ni Umunyacyubahiro bihebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Ni We wamenesheje abahakanye bo mu bahawe igitabo, abakura mu ngo zabo ku ikoraniro rya mbere.[1] Ntimwakekaga ko bagenda kandi na bo bakekaga ko inyubako zabo z’imitamenwa zabarinda (ibihano bya) Allah! Nyamara ibihano bya Allah byabagezeho biturutse aho batakekaga, nuko abateza ubwoba mu mitima kugeza ubwo bisenyeye amazu bakoresheje amaboko yabo ndetse n’amaboko y’abemeramana. Ngaho nimubikuremo isomo yemwe abashishoza!]]></translation>
<footnotes><![CDATA[[1] Abahawe igitabo bavugwa muri uyu murongo ni Abayahudi bo mu bwoko bwa Bani Nadwir, bari batuye mu nkengero z’umujyi wa Madina, banze kwemera Intumwa Muhamadi ndetse bagerageje kumugirira nabi, bananga no gushyira mu bikorwa amasezerano bari baragiranye n’Intumwa y’Imana. Maze Intumwa ifata icyemezo cyo kubasohora mu mujyi wa Madina.]]></footnotes>
</aya>
<aya number="3">
<translation><![CDATA[N’iyo bitaza kuba ko Allah yaciye iteka ko bameneshwa, rwose yari kubahana (mu bundi buryo) hano ku isi, kandi ku munsi w’imperuka bakazahanishwa ibihano by’umuriro.]]></translation>
<footnotes></footnotes>
</aya>
<aya number="4">
<translation><![CDATA[Ibyo ni ukubera ko baciye ukubiri na Allah n’Intumwa ye; kandi uca ukubiri na Allah (amenye ko) Allah ari Nyiribihano bikaze.]]></translation>
<footnotes></footnotes>
</aya>
<aya number="5">
<translation><![CDATA[(Yemwe abemeye!) Ibiti by’imitende (by’abanzi banyu) mwatemye cyangwa ibyo mwaretse bihagaze ku bitsinsi byabyo, byari ku bw’uburenganzira bwa Allah, no kugira ngo asuzuguze ibyigomeke.]]></translation>
<footnotes></footnotes>
</aya>
<aya number="6">
<translation><![CDATA[N’ibyo Allah yahaye Intumwa ye (Muhamadi) nk’iminyago bibaturutseho, ibyo ntabwo mwigeze mwiyuha akuya mukoresheje amafarasi cyangwa ingamiya; ariko Allah atiza imbaraga Intumwa ze (ngo zitsinde) uwo ashaka. Kandi Allah ni Ushobora byose.]]></translation>
<footnotes></footnotes>
</aya>
<aya number="7">
<translation><![CDATA[Ibyo Allah yahaye Intumwa ye nk’iminyago iturutse ku bantu bo mu midugudu (hatabayeho imirwano), ni ibya Allah n’Intumwa ye, abafitanye isano rya hafi (n’Intumwa), imfubyi, abakene n’abashiriwe ku rugendo; kugira ngo bitiharirwa n’abakire muri mwe gusa. Kandi ibyo Intumwa ibahaye (mu mitungo n’ibyo yabategetse) mujye mubyakira, ndetse n’ibyo ibabujije mujye mubireka. Munatinye Allah, mu by’ukuri Allah ni Nyiribihano bikaze.]]></translation>
<footnotes></footnotes>
</aya>
<aya number="8">
<translation><![CDATA[(Muri iyo minyago kandi harimo igice cyagenewe) abakene bimutse (bava i Maka) bameneshejwe mu ngo zabo n’imitungo yabo, (babikoze) bashaka ingabire ziturutse kwa Allah no kwishimirwa na We, ndetse no gutera inkunga Allah n’Intumwa ye. Abo ni bo banyakuri.]]></translation>
<footnotes></footnotes>
</aya>
<aya number="9">
<translation><![CDATA[Naho ba bandi batuye iki gihugu (cya Madina) mbere yabo, bahisemo ukwemera banakunda abimutse babagana, kandi mu mitima ntibararikire ibyo (abo bimukira) bahawe, ahubwo bagaharira abandi bo biretse, kabone n’ubwo na bo ubwabo babaga babikeneye. Kandi abarinzwe kugira ubugugu ni bo bazatsinda.]]></translation>
<footnotes></footnotes>
</aya>
<aya number="10">
<translation><![CDATA[Na ba bandi baje nyuma yabo, baravuga bati “Nyagasani wacu! Tubabarire, twe n’abavandimwe bacu batubanjirije mu kwemera, kandi ntuzatume mu mitima yacu harangwamo urwango ku bemeramana. Nyagasani wacu! Mu by’ukuri ni Wowe Nyirimpuhwe nyinshi, Nyirimbabazi.”]]></translation>
<footnotes></footnotes>
</aya>
<aya number="11">
<translation><![CDATA[Ese (yewe Muhamadi) ntiwabonye ababaye indyarya, babwira bagenzi babo bahakanye bo mu bahawe igitabo bati “Nimumeneshwa, rwose tuzajyana namwe, kandi nta muntu tuzigera twumvira nadusaba kubagirira nabi. Ndetse nimunaterwa tuzabatabara.” Nyamara Allah ahamya ko ari abanyabinyoma.]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri (Abayahudi) nibaramuka bameneshejwe, (indyarya) ntizizigera zijyana na bo, nibanaterwa ntizizabatabara. Kandi (n’iyo) zanabatabara, zizahindukira zitera umugongo maze ntibatabarwe.]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri (yemwe abemeye) ni mwe mutinyitse cyane mu mitima yabo (indyarya) kurusha Allah. Ibyo ni uko ari abantu badasobanukiwe.]]></translation>
<footnotes></footnotes>
</aya>
<aya number="14">
<translation><![CDATA[(Abahakanyi) ntibazigera babarwanya bari hamwe, keretse bari mu midugudu irinzwe cyangwa inyuma y’inkuta. Intambara hagati yabo iba ikaze. Ukeka ko bari kumwe nyamara imitima yabo iba itatanye. Ibyo ni uko ari abantu badafite ubwenge.]]></translation>
<footnotes></footnotes>
</aya>
<aya number="15">
<translation><![CDATA[(Urugero rw’ibyababayeho ni) nk’urw’ibyabaye mbere yabo gato (abahakanyi b’ i Maka mu rugamba rwa Badr n’Abayahudi bo mu bwoko bwa Qayinuqa’i) basogongeye ingaruka z’ibikorwa byabo (hano ku isi), kandi (ku munsi w’imperuka) bazahanishwa ibihano bibabaza.]]></translation>
<footnotes></footnotes>
</aya>
<aya number="16">
<translation><![CDATA[(Urugero rwabo kandi ni) nk’urwa Shitani ubwo yabwiraga umuntu iti “Hakana (Allah)!” Nyamara yamara guhakana, (Shitani ikamwitakana) ikavuga iti “Mu by’ukuri njye nitandukanyije nawe; njye ntinya Allah, Nyagasani w’ibiremwa byose.”]]></translation>
<footnotes></footnotes>
</aya>
<aya number="17">
<translation><![CDATA[Ubwo iherezo ryabo bombi ni uko bazaba mu muriro ubuziraherezo. Icyo ni cyo gihembo cy’inkozi z’ibibi.]]></translation>
<footnotes></footnotes>
</aya>
<aya number="18">
<translation><![CDATA[Yemwe abemeye! Nimugandukire Allah kandi buri muntu arebe ibyo yiteganyirije ejo. Munatinye Allah, mu by’ukuri Allah azi neza ibyo mukora.]]></translation>
<footnotes></footnotes>
</aya>
<aya number="19">
<translation><![CDATA[Kandi ntimuzanabe nk’abibagiwe Allah (banze kumvira Allah), ku bw’iyo mpamvu akabatera kwiyibagirwa ubwabo (bakareka gukora ibikorwa byiza). Abo ni bo byigomeke.]]></translation>
<footnotes></footnotes>
</aya>
<aya number="20">
<translation><![CDATA[(Mumenye ko) abantu bo mu muriro n’abantu bo mu Ijuru badahwanye. Abantu bo mu Ijuru ni bo bazatsinda.]]></translation>
<footnotes></footnotes>
</aya>
<aya number="21">
<translation><![CDATA[Iyo iyi Qur’an tuza kuyimanurira ku musozi, wari kuwubona wibombaritse ndetse ukanasatagurika kubera gutinya Allah. Izo ni ingero duha abantu kugira ngo batekereze.]]></translation>
<footnotes></footnotes>
</aya>
<aya number="22">
<translation><![CDATA[Ni Allah, nta yindi mana ibaho itari We. Umumenyi w’ibitagaragara ndetse n’ibigaragara. Ni Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="23">
<translation><![CDATA[Ni Allah, nta yindi mana ibaho itari We; Umwami, Umutagatifu, Umuziranenge, Umwishingizi, Umugenzuzi, Umunyacyubahiro uhebuje, Umunyembaraga bihebuje, Ukwiye ikuzo. Ubutagatifu ni ubwa Allah, nta ho ahuriye n’ibyo bamubangikanya na byo.]]></translation>
<footnotes></footnotes>
</aya>
<aya number="24">
<translation><![CDATA[Ni Allah, Umuremyi, Umuhanzi, Utanga ishusho. Afite amazina meza. Ibiri mu birere n’isi biramusingiza, kandi ni Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
</sura>
<sura number="60">
<aya number="1">
<translation><![CDATA[Yemwe abemeye! Ntimukagire abanzi banjye n’abanzi banyu inshuti, mubereka urukundo kandi barahakanye ibyabagezeho by’ukuri (kwemera Allah n’Intumwa yayo Muhamadi na Qur’an) ndetse baranamenesheje Intumwa (Muhamadi) namwe ubwanyu (bakabirukana mu gihugu cyanyu) kubera ko mwemeye Allah, Nyagasani wanyu. Niba musohotse mugiye kurwana mu nzira yanjye no gushaka kwishimirwa nanjye (ntimukabagire inshuti). Muhisha urukundo mubafitiye kandi njye nzi ibyo muhisha n’ibyo mugaragaza. Ukora ibyo muri mwe, rwose yayobye inzira itunganye.]]></translation>
<footnotes></footnotes>
</aya>
<aya number="2">
<translation><![CDATA[Baramutse babatsinze, bababera ababisha (ku mugaragaro) bakabaramburaho amaboko yabo (babica) n’indimi zabo bagamije inabi, ndetse bifuza ko muhakana.]]></translation>
<footnotes></footnotes>
</aya>
<aya number="3">
<translation><![CDATA[(Mumenye ko) imiryango yanyu n’abana banyu nta cyo bizabamarira (imbere ya Allah). Ku munsi w’imperuka (Allah) azabakiranura. Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri mwagize urugero rwiza kuri Ibrahim n’abari kumwe nawe, ubwo babwiraga abantu babo bati “Rwose twitandukanyije namwe ndetse n’ibyo mugaragira bitari Allah. Turabahakanye, kandi hagati yacu namwe havutse ububisha n’ubugome bihoraho, kugeza ubwo muzemera Allah wenyine.” Uretse imvugo ya Ibrahim abwira se ati “Rwose nzagusabira imbabazi (kuri Allah), ariko nta bushobozi mfite bwo kugira icyo nkumarira imbere ya Allah.” (Basabye Nyagasani bagira bati) ‘Nyagasani wacu! Ni Wowe twiringiye kandi ni nawe twicuzaho ndetse iwawe ni ho garukiro (ryacu twese)’.]]></translation>
<footnotes></footnotes>
</aya>
<aya number="5">
<translation><![CDATA[“Nyagasani wacu! Ntutugire ikigeragezo ku bahakanye, kandi utubabarire Nyagasani wacu! Mu by’ukuri ni Wowe Munyacyubahiro uhebuje, Nyirubugenge buhambaye.”]]></translation>
<footnotes></footnotes>
</aya>
<aya number="6">
<translation><![CDATA[Rwose bababereye urugero rwiza (mugomba gukurikira) kuri ba bandi bizeye Allah n’umunsi w’imperuka. Ariko uzatera umugongo (inzira ya Allah, amenye ko) mu by’ukuri Allah ari We Uwihagije, Ushimwa cyane.]]></translation>
<footnotes></footnotes>
</aya>
<aya number="7">
<translation><![CDATA[Hari ubwo Allah yashyira urukundo hagati yanyu ndetse na bamwe mu bo mufitanye urwango, kandi Allah ni Ushobora byose. Ndetse Allah ni Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="8">
<translation><![CDATA[Allah ntababuza kugirira ineza n’ubutabera abatarabarwanyije mu idini ntibanabameneshe mu ngo zanyu. Mu by’ukuri Allah akunda abatabera.]]></translation>
<footnotes></footnotes>
</aya>
<aya number="9">
<translation><![CDATA[Ahubwo Allah ababuza kugira inshuti ababarwanyije mu idini bakanabakura mu ngo zanyu, ndetse bakanashyigikira (abandi) kubamenesha. Ariko abazabagira inshuti ni bo nkozi z’ibibi.]]></translation>
<footnotes></footnotes>
</aya>
<aya number="10">
<translation><![CDATA[Yemwe abemeye! Abemeramanakazi b’abimukira nibabagana, mujye mubagerageza (kugira ngo mumenye ukwemera kwabo). Allah ni We uzi neza ukwemera kwabo. Nimumara kumenya ko ari abemera nyakuri, ntimukabasubize mu bahakanyi. (Abo bagore) ntibaziruriwe (abagabo b’abahakanyi) ndetse na bo (abagabo b’abahakanyi) ntibabaziruriwe. Ahubwo mujye mwishyura (abagabo babo b’abahakanyi) ibyo babatanzeho (inkwano). Kandi nta kibi kuri mwe muramutse mubarongoye igihe mwabahaye inkwano zabo. Ntimugakomezanye umubano w’abashakanye n’abagore bahakanye, ahubwo mujye musaba gusubizwa ibyo mwatanze, maze na bo (abagabo b’abahakanyi) basabe ibyo batanze. Iryo ni itegeko rya Allah abakiranurisha. Kandi Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="11">
<translation><![CDATA[Nihagira umwe mu bagore banyu ubacika agasanga abahakanyi (ntibabasubize inkwano mwabatanzeho), hanyuma habaho kurwana na bo mukabatsinda (mukagira iminyago mubakuraho), mujye muha abo abagore babo bagiye (bakaza babasanga) ibingana n’ibyo bari barabatanzeho (inkwano). Kandi mugandukire Allah We mwemera.]]></translation>
<footnotes></footnotes>
</aya>
<aya number="12">
<translation><![CDATA[Yewe Muhanuzi! Abemeramanakazi nibakugana bagusezeranya ko nta cyo bazabangikanya na Allah, ko bataziba, ko batazasambana, ko batazica abana babo, ko batazagira uwo bahimbira ibinyoma, kandi ko batazakwigomekaho mu byiza; ujye wakira ibyo bagusezeranyije unabasabire imbabazi kwa Allah. Mu by’ukuri Allah ni Ubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="13">
<translation><![CDATA[Yemwe abemeye! Ntimukagire inshuti abantu Allah yarakariye. Mu by’ukuri imperuka bayitereye icyizere (kuko nta cyiza bazayibonaho), nk’uko abahakanyi bari mu mva bihebye (ko batazabona imbabazi za Allah).]]></translation>
<footnotes></footnotes>
</aya>
</sura>
<sura number="61">
<aya number="1">
<translation><![CDATA[Ibiri mu birere n’ibiri ku isi bisingiza Allah; kandi ni Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Yemwe abemeye! Kuki muvuga ibyo mudakora?]]></translation>
<footnotes></footnotes>
</aya>
<aya number="3">
<translation><![CDATA[Ibyo Allah abyanga bikomeye kuba muvuga ibyo mudakora!]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri Allah akunda abarwana mu nzira ye bari ku mirongo (bashyize hamwe), bameze nk’inyubako isobetse.]]></translation>
<footnotes></footnotes>
</aya>
<aya number="5">
<translation><![CDATA[Unibuke ubwo Musa yabwiraga abantu be ati “Yemwe bantu banjye! Kuki muntoteza kandi muzi ko rwose ndi Intumwa ya Allah yaboherejweho? Nuko ubwo bayobaga (inzira ya Allah), Allah yarekeye imitima yabo mu buyobe, kuko Allah atayobora abantu b’ibyigomeke.]]></translation>
<footnotes></footnotes>
</aya>
<aya number="6">
<translation><![CDATA[Unibuke ubwo Issa mwene Mariyamu yavugaga ati “Yemwe bene Isiraheli! Mu by’ukuri njye ndi Intumwa ya Allah yaboherejweho, nshimangira ibyambanjirije byo muri Tawurati, kandi nkanatanga inkuru nziza y’Intumwa izaza nyuma yanjye. Izina ryayo rizaba ari Ahmad (ari we Muhamadi).” Nuko ubwo yabazaniraga ibitangaza, baravuze bati “Ubu ni uburozi bugaragara!”]]></translation>
<footnotes></footnotes>
</aya>
<aya number="7">
<translation><![CDATA[Ese ni nde nkozi y’ibibi kurusha uhimbira Allah ikinyoma, kandi ahamagarirwa kuyoboka Isilamu? Kandi Allah ntayobora abantu b’inkozi z’ibibi.]]></translation>
<footnotes></footnotes>
</aya>
<aya number="8">
<translation><![CDATA[Barashaka kuzimya urumuri rwa Allah (idini rye) bakoresheje iminwa yabo, ariko Allah azasendereza urumuri rwe kabone n’ubwo byababaza abahakanyi.]]></translation>
<footnotes></footnotes>
</aya>
<aya number="9">
<translation><![CDATA[Ni We wohereje Intumwa ye (Muhamadi) ayihaye umuyoboro n’idini ry’ukuri, kugira ngo arirutishe amadini yose, kabone n’ubwo byababaza ababangikanyamana.]]></translation>
<footnotes></footnotes>
</aya>
<aya number="10">
<translation><![CDATA[Yemwe abemeye! Mbarangire ubucuruzi buzabarokora ibihano bibabaza?]]></translation>
<footnotes></footnotes>
</aya>
<aya number="11">
<translation><![CDATA[Nimwemere Allah n’Intumwa ye (Muhamadi), munaharanire inzira ya Allah mukoresheje imitungo yanyu namwe ubwanyu. Ibyo ni byo byiza kuri mwe, iyaba mwari mubizi.]]></translation>
<footnotes></footnotes>
</aya>
<aya number="12">
<translation><![CDATA[(Nimubigenza mutyo, Allah) azabababarira ibyaha byanyu, anabinjize mu busitani butembamo imigezi, n’ubuturo bwiza mu busitani buhoraho (Ijuru). Uko ni ko gutsinda guhambaye.]]></translation>
<footnotes></footnotes>
</aya>
<aya number="13">
<translation><![CDATA[(Azanabaha) n’ibindi mukunda: ugutabarwa guturutse kwa Allah n’intsinzi ya bugufi. Bityo, tanga inkuru nziza ku bemeramana.]]></translation>
<footnotes></footnotes>
</aya>
<aya number="14">
<translation><![CDATA[Yemwe abemeye! Nimube abashyigikira (idini rya) Allah, nk’uko Issa mwene Mariyamu yabwiye abigishwa be ati “Ni ba nde banshyigikira mu nzira ya Allah?” Abigishwa baravuga bati “Turi abashyigikiye Allah.” Nuko itsinda rya bamwe muri bene Isiraheli riremera, irindi rirahakana. Maze dushyigikira abemeye batsinda abanzi babo.]]></translation>
<footnotes></footnotes>
</aya>
</sura>
<sura number="62">
<aya number="1">
<translation><![CDATA[Ibiri mu birere n’ibiri ku isi bisingiza Allah, Umwami, Umutagatifu, Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
<aya number="2">
<translation><![CDATA[Ni We wohereje Intumwa (Muhamadi) mu batazi gusoma no kwandika (b’Abarabu), ibakomokamo, ibasomera amagambo ye, ibeza ndetse ikanabigisha igitabo (Qur’an) n’ubushishozi (imigenzo y’Intumwa); kandi mu by’ukuri mbere bari mu buyobe bugaragara.]]></translation>
<footnotes></footnotes>
</aya>
<aya number="3">
<translation><![CDATA[(Iyo Ntumwa yanoherejwe) no ku bandi muri bo (batari Abarabu), bari batarabakurikira (ariko bazaza). Kandi (Allah) ni Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
<aya number="4">
<translation><![CDATA[Izo ni ingabire za Allah aha uwo ashaka, kandi Allah ni Nyiringabire zihambaye.]]></translation>
<footnotes></footnotes>
</aya>
<aya number="5">
<translation><![CDATA[Abaragijwe (amategeko ya) Tawurati ariko ntibayikurikize, bagereranywa n’indogobe yikoreye ibitabo (ariko ikaba itazi ibyanditsemo). Ni urugero rubi rw’abantu bahinyuye amagambo ya Allah! Kandi Allah ntayobora abantu b’abahakanyi.]]></translation>
<footnotes></footnotes>
</aya>
<aya number="6">
<translation><![CDATA[Vuga (yewe Muhamadi) uti “Yemwe ababaye Abayahudi! Niba mwibwira ko muri inshuti za Allah kurusha abandi bantu bose, ngaho nimwifuze urupfu niba koko muri abanyakuri.”]]></translation>
<footnotes></footnotes>
</aya>
<aya number="7">
<translation><![CDATA[Nyamara rwose ntibarwifuza na gato kubera ibyo bakoze (bibi). Kandi Allah azi neza inkozi z’ibibi.]]></translation>
<footnotes></footnotes>
</aya>
<aya number="8">
<translation><![CDATA[Babwire uti “Mu by’ukuri urupfu muhunga ruzabageraho nta kabuza, hanyuma mugarurwe kuri We (Allah), Umumenyi w’ibitagaragara n’ibigaragara, maze ababwire ibyo mwakoraga.]]></translation>
<footnotes></footnotes>
</aya>
<aya number="9">
<translation><![CDATA[Yemwe abemeye! Umuhamagaro w’isengesho ry’umunsi wa gatanu (Ijuma) nuhamagarwa, mujye mwihuta mujya gusingiza Allah, kandi muhagarike ubucuruzi (n’ibindi bintu byose). Ibyo ni byo byiza kuri mwe, iyaba mwari mubizi.]]></translation>
<footnotes></footnotes>
</aya>
<aya number="10">
<translation><![CDATA[Isengesho nirirangira, mujye muhita mugendagenda ku isi, mushakisha zimwe mu ngabire za Allah, kandi munasingize Allah cyane kugira ngo mukiranuke.]]></translation>
<footnotes></footnotes>
</aya>
<aya number="11">
<translation><![CDATA[Ariko iyo (bamwe) babonye ubucuruzi cyangwa ibindi byo kwinezeza, barabishidukira bakagusiga uhagaze wenyine (wowe Muhamadi, uri gutanga inyigisho z’umunsi wa gatanu). Vuga uti “Ibiri kwa Allah ni byo byiza kurusha kwishimisha n’ubucuruzi! Kandi Allah ni We Uhebuje mu batanga amafunguro.”]]></translation>
<footnotes></footnotes>
</aya>
</sura>
<sura number="63">
<aya number="1">
<translation><![CDATA[Indyarya niziza zikugana (yewe Muhamadi), zizavuga ziti “Turemeza ko mu by’ukuri uri Intumwa ya Allah.” (Ibyo zizabivuga) kandi Allah azi neza ko uri Intumwa ye, nyamara Allah ahamya ko indyarya ari inyabinyoma.]]></translation>
<footnotes></footnotes>
</aya>
<aya number="2">
<translation><![CDATA[Indahiro zabo bazigize ingabo (zibahishira uburyarya bwabo), nuko bakumiriye (abantu) kugana inzira ya Allah. Mu by’ukuri ibyo bakoraga ni bibi.]]></translation>
<footnotes></footnotes>
</aya>
<aya number="3">
<translation><![CDATA[Ibyo ni ukubera ko babanje kwemera hanyuma bagahakana. Bityo, imitima yabo yaradanangiwe, ikaba ari yo mpamvu badasobanukirwa.]]></translation>
<footnotes></footnotes>
</aya>
<aya number="4">
<translation><![CDATA[N’iyo ubarebye imibiri yabo iragushimisha, ndetse n’iyo bavuze, wumva amagambo yabo. Bameze nk’ibiti byegetse (ku nkuta kubera kutumva kwabo). Bakeka ko buri nduru ivugijwe ari bo iba ivugirijwe. Ni abanzi, bityo jya ubitondera. Allah arakabarimbura! Ni gute bateshwa (inzira igororotse)?]]></translation>
<footnotes></footnotes>
</aya>
<aya number="5">
<translation><![CDATA[N’iyo babwiwe bati “Nimuze Intumwa ya Allah ibasabire imbabazi,” bazunguza imitwe, ukababona basubira inyuma (bagutera umugongo), buzuye ubwibone.]]></translation>
<footnotes></footnotes>
</aya>
<aya number="6">
<translation><![CDATA[Wabasabira imbabazi utazibasabira, byose ni kimwe kuri bo, Allah ntazigera abababarira. Mu by’ukuri Allah ntayobora abantu b’ibyigomeke.]]></translation>
<footnotes></footnotes>
</aya>
<aya number="7">
<translation><![CDATA[Ni bo bavuga bati “Ntimukagire icyo muha abari kumwe n’Intumwa ya Allah, kugeza ubwo bitandukanyije na yo. Nyamara Allah ni we nyir’ibigega by’ibirere n’isi, ariko indyarya ntizibisobanukirwa.”]]></translation>
<footnotes></footnotes>
</aya>
<aya number="8">
<translation><![CDATA[(Indyarya) ziravuga ziti “Nituramuka dusubiye i Madina, mu by’ukuri umunyacyubahiro cyane (ari we Abdullah bin Ubay bin Salul, wari umuyobozi w’Indyarya i Madina) azahirukana usuzuguritse cyane (Intumwa y’Imana Muhamadi).” Nyamara icyubahiro nyacyo ni icya Allah n’Intumwa ye (Muhamadi) ndetse n’abemeramana; ariko indyarya ntabwo zibizi.]]></translation>
<footnotes></footnotes>
</aya>
<aya number="9">
<translation><![CDATA[Yemwe abemeye! Imitungo yanyu n’abana banyu ntibikabarangaze ngo bibabuze kwibuka Allah. Abakora ibyo ni bo bazaba abanyagihombo.]]></translation>
<footnotes></footnotes>
</aya>
<aya number="10">
<translation><![CDATA[Mujye mutanga mu byo twabahaye mbere y’uko urupfu rugera kuri umwe muri mwe maze akavuga ati “Nyagasani! Iyaba wari untije igihe gito ngatanga amaturo ndetse nkaba no mu bakora ibikorwa byiza.”]]></translation>
<footnotes></footnotes>
</aya>
<aya number="11">
<translation><![CDATA[Kandi Allah ntajya na rimwe arindiriza umuntu iyo igihe cye (cyo gupfa) cyageze. Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
</sura>
<sura number="64">
<aya number="1">
<translation><![CDATA[Ibiri mu birere n’ibiri ku isi bisingiza Allah. Ubwami n’ishimwe ndetse n’ikuzo byuzuye ni ibye, kandi ni we Ushobora byose.]]></translation>
<footnotes></footnotes>
</aya>
<aya number="2">
<translation><![CDATA[Ni We wabaremye, ariko bamwe muri mwe ni abahakanyi, abandi bakaba abemeramana. Kandi Allah ni Ubona bihebuje ibyo mukora.]]></translation>
<footnotes></footnotes>
</aya>
<aya number="3">
<translation><![CDATA[Yaremye ibirere n’isi mu kuri, nuko abaha amashusho maze arayatunganya; kandi iwe ni ho garukiro (ryacu twese).]]></translation>
<footnotes></footnotes>
</aya>
<aya number="4">
<translation><![CDATA[Azi ibiri mu birere n’isi, akanamenya ibyo muhisha n’ibyo mugaragaza; kandi Allah ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="5">
<translation><![CDATA[Ese inkuru ya ba bandi bahakanye mbere ntiyabagezeho ko basogongeye ingaruka z’ibikorwa byabo (hano ku isi), kandi (ko ku munsi w’imperuka) bazahanishwa ibihano bibabaza?]]></translation>
<footnotes></footnotes>
</aya>
<aya number="6">
<translation><![CDATA[Ni na ko Intumwa zabo zabageragaho zibazaniye ibimenyetso bigaragara, ariko bakavuga bati “Ese abantu (bameze nkatwe) batuyobora?” Nuko bagahakana bagatera umugongo. Nyamara Allah arihagije, nta cyo abakeneyeho, kandi Allah ni Uwihagije, Ushimwa cyane.]]></translation>
<footnotes></footnotes>
</aya>
<aya number="7">
<translation><![CDATA[Abahakanyi bakeka ko batazazurwa (ngo babazwe)? Vuga (yewe Muhamadi) uti “Yego! Ndahiye ku izina rya Nyagasani wanjye, rwose muzazurwa maze mubwirwe ibyo mwakoze, kandi kuri Allah ibyo biroroshye.”]]></translation>
<footnotes></footnotes>
</aya>
<aya number="8">
<translation><![CDATA[Ngaho nimwemere Allah n’Intumwa ye (Muhamadi) ndetse n’urumuri (Qur’an) twahishuye. Kandi Allah ni Umumenyi uhebuje w’ibyo mukora.]]></translation>
<footnotes></footnotes>
</aya>
<aya number="9">
<translation><![CDATA[(Unibuke) umunsi azabakoranya (mwese) ku munsi w’ikoraniro; uwo uzaba ari umunsi w’igihombo (ku banyabyaha). Kandi uwemera Allah akanakora ibikorwa byiza, azamubabarira ibibi (yakoze) anamwinjize mu busitani butembamo imigezi (Ijuru), azabamo ubuziraherezo. Uko ni ko gutsinda guhambaye.]]></translation>
<footnotes></footnotes>
</aya>
<aya number="10">
<translation><![CDATA[Naho abahakanye bakanahinyura amagambo yacu, bazaba abo mu muriro bazabamo ubuziraherezo; kandi iryo ni igarukiro ribi.]]></translation>
<footnotes></footnotes>
</aya>
<aya number="11">
<translation><![CDATA[Nta kibi gishobora kuba (ku muntu) bitari ku burenganzira bwa Allah. Ndetse n’uwemeye Allah, (Allah) ayobora umutima we (mu kwemera nyako). Kandi Allah ni Umumenyi uhebuje wa buri kintu.]]></translation>
<footnotes></footnotes>
</aya>
<aya number="12">
<translation><![CDATA[Nimwumvire Allah kandi munumvire Intumwa (Muhamadi). Ariko nimutera umugongo, mu by’ukuri Intumwa yacu nta kindi ishinzwe uretse gusohoza ubutumwa mu buryo bugaragara.]]></translation>
<footnotes></footnotes>
</aya>
<aya number="13">
<translation><![CDATA[Allah! Nta yindi mana itari We. Bityo, abemeramana ngaho nibiringire Allah (wenyine).]]></translation>
<footnotes></footnotes>
</aya>
<aya number="14">
<translation><![CDATA[Yemwe abemeye! Mu by’ukuri bamwe mu bagore banyu n’abana banyu, ni abanzi banyu (bashobora kubabuza kumvira Allah); bityo, mujye mubitondera! Ariko nimwirengagiza (amakosa yabo), mukanarenzaho, ndetse mukanabababarira, mu by’ukuri Allah ni Nyirimpuhwe, Nyirimbabazi.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri imitungo yanyu n’abana banyu ni ikigeragezo, ariko Allah afite ibihembo bihambaye (Ijuru).]]></translation>
<footnotes></footnotes>
</aya>
<aya number="16">
<translation><![CDATA[Bityo, nimugandukire Allah uko mubishoboye, mwumve (ibyo Intumwa ibigisha) kandi mwumvire (amategeko yayo) ndetse munatange amaturo; bizaba ari byo byiza kuri mwe. Kandi abarinzwe kugira ubugugu ni bo bazatsinda.]]></translation>
<footnotes></footnotes>
</aya>
<aya number="17">
<translation><![CDATA[Nimuramuka mugurije Allah inguzanyo nziza (mutanga kubera we), azayibatuburira anabababarire. Kandi Allah ni Ushima (ibikorwa by’abagaragu be), Uworohera (abagaragu be).]]></translation>
<footnotes></footnotes>
</aya>
<aya number="18">
<translation><![CDATA[Umumenyi w’ibitagaragara n’ibigaragara, Umunyacyubahiro uhebuje, Nyirubugenge buhambaye.]]></translation>
<footnotes></footnotes>
</aya>
</sura>
<sura number="65">
<aya number="1">
<translation><![CDATA[Yewe Muhanuzi (Muhamadi)! Nimusenda abagore, mujye mubasenda mukurikije igihe cyabo cyagenwe (Eda)[1], ndetse mujye mubara igihe cyabo (Eda) neza, kandi munatinye Allah, Nyagasani wanyu. Ntimukabasohore mu ngo zabo cyangwa se na bo ngo bijyane, keretse bakoze icyaha cy’urukozasoni gifitiwe gihamya (ubusambanyi). Izo ni imbago zashyizweho na Allah, kandi urenze imbago za Allah, aba yihemukiye. (Wowe wasenze umugore wawe) ntiwamenya, hari ubwo nyuma y’ibyo, Allah yabihindura ukundi (mukaba mwakongera gusubirana).]]></translation>
<footnotes><![CDATA[[1] Eda Ni igihe cyagenwe n’amategeko ya Isilamu umugore ategereza mbere y’uko atandukana n’umugabo we.]]></footnotes>
</aya>
<aya number="2">
<translation><![CDATA[Nibageza igihe cyabo, mushobora kugumana na bo ku neza cyangwa mugatandukana na bo ku neza. (Igihe mwahisemo kugumana cyangwa gutandukana na bo) mujye mubishakira abahamya babiri b’inyangamugayo muri mwe. Kandi (mwe batangabuhamya) mujye mutanga ubuhamya kubera Allah. Ibyo ni inyigisho ku wemera Allah n’umunsi w’imperuka. Kandi ugandukira Allah, amucira icyanzu,]]></translation>
<footnotes></footnotes>
</aya>
<aya number="3">
<translation><![CDATA[Akanamuha amafunguro mu buryo atakekaga. Kandi uwiringira Allah, aramuhagije. Mu by’ukuri Allah azasohoza umugambi we. Kandi buri kintu Allah yagishyiriyeho igeno (ryacyo).]]></translation>
<footnotes></footnotes>
</aya>
<aya number="4">
<translation><![CDATA[Na ba bandi batakijya imugongo (bacuze) mu bagore banyu (batakijya imugongo), nimuramuka mushidikanyije (ku gihe cyabo cya Eda); igihe cyabo (bagomba gutegereza bakiri mu ngo zabo) ni amezi atatu, ni kimwe na ba bandi batari bajya imugongo (na bo igihe cyabo ni amezi atatu). Naho abatwite (baba baratandukanye n’abagabo cyangwa abagabo babo barapfuye), igihe cyabo bagombaga gutegereza (bakiri mu ngo zabo) kugeza babyaye. Kandi ugandukira Allah, amworohereza ibye.]]></translation>
<footnotes></footnotes>
</aya>
<aya number="5">
<translation><![CDATA[Iryo ni itegeko rya Allah yabahishuriye. Kandi ugandukira Allah, azamuhanaguraho ibyaha bye anamuhe ibihembo bihambaye.]]></translation>
<footnotes></footnotes>
</aya>
<aya number="6">
<translation><![CDATA[(Abo bagore bategereje igihe cyabo cya Eda) mujye mubarekera aho mutuye bijyanye n’ubushobozi bwanyu. Ntimukanabatoteze mugamije kubabuza amahwemo (kugira ngo babavire mu ngo). Nibaba batwite, mujye mubaha ibibatunga kugeza babyaye. Nibabonkereza (bakabasaba igihembo) mujye mubaha ibihembo byabo, kandi mujye mubijyaho inama ku neza. Ariko nimutumvikana, undi (mugore) yamumwonkereza.]]></translation>
<footnotes></footnotes>
</aya>
<aya number="7">
<translation><![CDATA[(Umugabo) wishoboye, ajye atanga bijyanye n’ubushobozi bwe. N’ufite ubushobozi buciriritse ajye atanga mu byo Allah yamuhaye (bingana n’ubushobozi bwe). Allah ntategeka umuntu gukora ibirenze ubushobozi yamuhaye. Rwose nyuma y’ibihe bikomeye, Allah aroroshya (nyuma y’ubukene azana ubukire).]]></translation>
<footnotes></footnotes>
</aya>
<aya number="8">
<translation><![CDATA[Ese ni imidugudu ingahe yigometse ku itegeko rya Nyagasani wayo n’Intumwa ze, nuko tukayiryoza mu buryo bukomeye ibyo yakoze, ndetse tukazanayihanisha ibihano bikaze (ku munsi w’imperuka)?]]></translation>
<footnotes></footnotes>
</aya>
<aya number="9">
<translation><![CDATA[Bityo, (iyo midugudu) yasogongeye ingaruka z’ibikorwa byayo, kandi iherezo ryayo ryabaye igihombo gikomeye,]]></translation>
<footnotes></footnotes>
</aya>
<aya number="10">
<translation><![CDATA[Allah yabateguriye ibihano bikaze. Ngaho nimugandukire Allah yemwe bantu mufite ubwenge mukaba mwaranemeye! Rwose Allah yabahishuriye urwibutso,]]></translation>
<footnotes></footnotes>
</aya>
<aya number="11">
<translation><![CDATA[(Yanaboherereje) Intumwa ibasomera amagambo ya Allah (Qur’an) asobanutse, kugira ngo akure mu mwijima babandi bemeye bakanakora ibikorwa byiza anabaganishe ku rumuri. Bityo, uwemera Allah akanakora ibikorwa byiza, (Allah) azamwinjiza mu busitani butembamo imigezi (Ijuru) bazabamo ubuziraherezo. Rwose Allah yamutunganyirije amafunguro (meza).]]></translation>
<footnotes></footnotes>
</aya>
<aya number="12">
<translation><![CDATA[Allah ni We waremye ibirere birindwi (anarema) isi (ndwi) nka byo. Itegeko rye rimanuka hagati yabyo (ibirere n’isi), kugira ngo mumenye ko Allah ari Ushobora byose, ndetse ko Allah azi neza buri kintu.]]></translation>
<footnotes></footnotes>
</aya>
</sura>
<sura number="66">
<aya number="1">
<translation><![CDATA[Yewe Muhanuzi (Muhamadi)! Kuki wiziririza ibyo Allah yakuziruriye ugamije gushimisha abagore bawe? Kandi Allah ni Nyir’ukubabarira ibyaha, Nyirimpuhwe.]]></translation>
<footnotes></footnotes>
</aya>
<aya number="2">
<translation><![CDATA[Rwose (yemwe abemeramana) Allah yabategetse uburyo muzirura indahiro zanyu (mutanga icyiru).[1] Kandi Allah ni Umurinzi wanyu akaba n’Umumenyi uhebuje, Nyirubugenge buhambaye.]]></translation>
<footnotes><![CDATA[[1] Icyo cyiru twagisobanuye muri Surat ya 5 (Al Maidat): Ayat 89.]]></footnotes>
</aya>
<aya number="3">
<translation><![CDATA[(Zirikana) ubwo Umuhanuzi (Muhamadi) yabitsaga ibanga umwe mu bagore be (Hafsa), maze ubwo yarimenaga (aribwira mukeba we Ayisha), (Allah abihishurira Umuhanuzi) maze (Umuhanuzi) amenyesha (Hafsa) bimwe muri byo, ibindi arabireka. Nuko ubwo yabimubwiraga, (Hafsa) aravuga ati “Ni nde wakubwiye ibi?ˮ (Intumwa) iravuga iti “Nabibwiwe n’Umumenyi uhebuje, Uzi neza buri kintu.ˮ]]></translation>
<footnotes></footnotes>
</aya>
<aya number="4">
<translation><![CDATA[Nimwicuza mwembi (Hafsa na Ayisha) kuri Allah (bizaba ari byo byiza kuri mwe) kuko imitima yanyu yateshutse. Ariko nimumuteraniraho (Umuhanuzi, mugamije kumubuza amahoro), mu by’ukuri Allah ni We Murinzi we; azanatabarwa na (Malayika) Jibrilu n’abemeramana bakora ibikorwa byiza; byongeye kandi n’abamalayika bazamushyigikira.]]></translation>
<footnotes></footnotes>
</aya>
<aya number="5">
<translation><![CDATA[(Umuhanuzi) aramutse abahaye ubutane, hari ubwo Nyagasani we yamuguranira akamuha abagore beza babaruta: b’abayisilamukazi, abemeramanakazi, bibombarika (kuri Allah), bicuza, bagaragira Allah, basiba (Swawumu), baba barashatse cyangwa bakiri amasugi.]]></translation>
<footnotes></footnotes>
</aya>
<aya number="6">
<translation><![CDATA[Yemwe abemeye! Nimwirinde (murinde) n’imiryango yanyu umuriro, kuko ibicanwa byawo bizaba abantu n’amabuye; (kandi) urinzwe n’abamalayika b’inkazi, b’abanyembaraga, ntibajya bigomeka na rimwe ku byo Allah abategetse, ahubwo bakora ibyo bategetswe.]]></translation>
<footnotes></footnotes>
</aya>
<aya number="7">
<translation><![CDATA[(Abahakanyi bazabwirwa bati) “Yemwe abahakanye! Uyu munsi ntimuzane urwitwazo! Mu by’ukuri murahanirwa ibyo mwajyaga mukora.ˮ]]></translation>
<footnotes></footnotes>
</aya>
<aya number="8">
<translation><![CDATA[Yemwe abemeye! Nimwicuze kwa Allah ukwicuza nyako, kugira ngo Nyagasani wanyu azabababarire ibyaha byanyu, anabinjize mu busitani butembamo imigezi (Ijuru), ku munsi Allah atazakoza isoni Umuhanuzi (Muhamadi) n’abemeye hamwe na we. Urumuri rwabo ruzaba rukataje imbere n’iburyo habo, bavuga bati “Nyagasani wacu! Twuzurize urumuri, unatubabarire ibyaha. Mu by’ukuri ni wowe Ushobora byose.ˮ]]></translation>
<footnotes></footnotes>
</aya>
<aya number="9">
<translation><![CDATA[Yewe Muhanuzi (Muhamadi)! Rwanya abahakanyi n’indyarya unabakarire. Kandi ubuturo bwabo ni umuriro wa Jahanamu; mbega iherezo ribi!]]></translation>
<footnotes></footnotes>
</aya>
<aya number="10">
<translation><![CDATA[Allah yatanze urugero ku bahakanye: (ari bo) umugore w’Intumwa Nuhu n’umugore w’Intumwa Lutwi. (Abo bombi) bari abagore b’abagaragu bacu babiri b’intungane, ariko (abo bagore) baje kubahemukira (bahakana ubutumwa bwabo, nuko abagabo babo) ntibagira icyo babamarira kwa Allah (ngo babasabire kudahanwa), maze (abo bagore) barabwirwa bati “Nimwinjire mu muriro hamwe n’abawinjiramo.ˮ]]></translation>
<footnotes></footnotes>
</aya>
<aya number="11">
<translation><![CDATA[Allah yanatanze urugero ku bemeye: (ari bo) umugore wa Farawo, ubwo yavugaga ati “Nyagasani wanjye! Nyubakira inzu iwawe mu Ijuru unandinde Farawo n’ibikorwa bye, kandi undinde abantu b’inkozi z’ibibiˮ,]]></translation>
<footnotes></footnotes>
</aya>
<aya number="12">
<translation><![CDATA[Na Mariyamu mwene Imrani, we warinze ubusugi bwe maze tumuhumekeramo (tubinyujije kuri) Roho wacu (Malayika Jibrilu), nuko yemera amagambo ya Nyagasani we n’ibitabo bye (ko ari ukuri), kandi yari mu bibombarika (kuri Allah).]]></translation>
<footnotes></footnotes>
</aya>
</sura>
<sura number="67">
<aya number="1">
<translation><![CDATA[Ubutagatifu ni ubwa (Allah), ufite ubwami (bwose) mu kuboko kwe, kandi ni Ushobora byose.]]></translation>
<footnotes></footnotes>
</aya>
<aya number="2">
<translation><![CDATA[Ni We waremye urupfu n’ubuzima kugira ngo abagerageze hanyuma amenye ukora ibikorwa byiza kurusha abandi muri mwe, kandi ni Umunyacyubahiro uhebuje, Ubabarira ibyaha.]]></translation>
<footnotes></footnotes>
</aya>
<aya number="3">
<translation><![CDATA[Ni We waremye ibirere birindwi bigerekeranye. Ntushobora kubona ibidatunganye mu byo (Allah) Nyirimpuhwe yaremye. Ngaho ongera wubure amaso (urebe); ese hari inenge ubona?]]></translation>
<footnotes></footnotes>
</aya>
<aya number="4">
<translation><![CDATA[Hanyuma wongere wubure amaso ubugira kabiri, amaso aragaruka yamwaye kandi yacitse intege (kuko nta nenge yabonye).]]></translation>
<footnotes></footnotes>
</aya>
<aya number="5">
<translation><![CDATA[Rwose ikirere cyegereye isi twagitakishije amatara (inyenyeri), tunayagira ibishashi byo gutera za shitani (amajini yigometse), kandi twanaziteguriye igihano cy’umuriro ugurumana.]]></translation>
<footnotes></footnotes>
</aya>
<aya number="6">
<translation><![CDATA[Abahakanye Nyagasani wabo bazahanishwa ibihano by’umuriro wa Jahanamu, kandi iryo ni ryo garukiro ribi,]]></translation>
<footnotes></footnotes>
</aya>
<aya number="7">
<translation><![CDATA[Ubwo bazaba bajugunywemo (mu muriro wa Jahanamu), bazumva utogota kandi ubira,]]></translation>
<footnotes></footnotes>
</aya>
<aya number="8">
<translation><![CDATA[(Uwo muriro) uzaba wenda gusandara kubera umujinya (ufitiye abanyabyaha)! Buri uko agatsiko kazajya kawujugunywamo, abarinzi bawo bazajya bakabaza bati “Ese nta muburizi wabagezeho?”]]></translation>
<footnotes></footnotes>
</aya>
<aya number="9">
<translation><![CDATA[Bazavuga bati “Yego! Rwose umuburizi yatugezeho ariko twaramuhinyuye, turanavuga tuti “Allah nta kintu yigeze ahishura, tuti ahubwo mwe muri mu buyobe buhambaye.”]]></translation>
<footnotes></footnotes>
</aya>
<aya number="10">
<translation><![CDATA[Bazanavuga bati “Iyo tuza kumva cyangwa tukanatekereza, ntitwari kuba mu bo mu muriro ugurumana.”]]></translation>
<footnotes></footnotes>
</aya>
<aya number="11">
<translation><![CDATA[Baziyemerera ibyaha byabo (ariko nta cyo bizabamarira). Bityo, ukorama nikube ku bantu bo mu muriro ugurumana!]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri abatinya Nyagasani wabo batamubona, bazababarirwa ibyaha ndetse banahabwe ibihembo bihebuje.]]></translation>
<footnotes></footnotes>
</aya>
<aya number="13">
<translation><![CDATA[Kandi ibiganiro byanyu mwabikorera mu bwiru cyangwa mukabigaragaza, mu by’ukuri (Allah) ni Umumenyi uhebuje w’ibiri mu bituza (by’abantu).]]></translation>
<footnotes></footnotes>
</aya>
<aya number="14">
<translation><![CDATA[Ese Uwaremye yayoberwa (ibyo yaremye)? Kandi ni We Uworohera (ibiremwa bye), Uzi byimazeyo (buri kintu).]]></translation>
<footnotes></footnotes>
</aya>
<aya number="15">
<translation><![CDATA[Ni We waborohereje isi; ngaho nimutambagire mu mpande zayo (zinyuranye), ndetse murye mu mafunguro ye (Allah). Kandi iwe ni ho muzazurwa mugana.]]></translation>
<footnotes></footnotes>
</aya>
<aya number="16">
<translation><![CDATA[Ese muratekanye (yemwe bahakanyi) ku buryo (mwizeye ko) uri mu ijuru (Allah) atabarigitisha mu isi ikabamira? Dore izaba iri gutigita!]]></translation>
<footnotes></footnotes>
</aya>
<aya number="17">
<translation><![CDATA[Cyangwa se muratekanye ku buryo (mwizeye ko) uri mu ijuru ataboherereza inkubi y’umuyaga uvanze n’amabuye (wabarimbura mwese)? Ubwo ni bwo muzamenya uko ukuburira kwanjye (kumeze)!]]></translation>
<footnotes></footnotes>
</aya>
<aya number="18">
<translation><![CDATA[Rwose ababayeho mbere yabo (abahakanyi b’i Maka) barahinyuye. Mbega uko uburakari bwanjye bwari bumeze!]]></translation>
<footnotes></footnotes>
</aya>
<aya number="19">
<translation><![CDATA[Ese ntibabona inyoni hejuru yabo uko ziguruka zirambura amababa yazo zikanayahina? Ntawe uzifata (ngo zitagwa hasi) usibye (Allah) Nyirimpuhwe. Mu by’ukuri ni Ubona buri kintu bihebuje.]]></translation>
<footnotes></footnotes>
</aya>
<aya number="20">
<translation><![CDATA[Ahubwo se uwo ni nde wababera ingabo (mwa bahakanyi mwe) ngo abatabare usibye (Allah) Nyirimpuhwe? Nyamara Abahakanyi baribeshya.]]></translation>
<footnotes></footnotes>
</aya>
<aya number="21">
<translation><![CDATA[Cyangwa se uwo ni nde wabaha amafunguro, (Allah) aramutse ahagaritse amafunguro ye? Ahubwo (abahakanyi) bakomeje gutsimbarara mu gasuzuguro no kwanga (ukuri).]]></translation>
<footnotes></footnotes>
</aya>
<aya number="22">
<translation><![CDATA[Ese wa wundi ugenda yubitse umutwe (ahuzagurika) ni we wayobotse kurusha wa wundi ugenda yemye mu nzira igororotse?]]></translation>
<footnotes></footnotes>
</aya>
<aya number="23">
<translation><![CDATA[Vuga (yewe Muhamadi) uti “(Allah) ni We wabaremye, abaha ukumva (amatwi), amaso n’imitima (ibafasha gutekereza); ariko mushimira gake!”]]></translation>
<footnotes></footnotes>
</aya>
<aya number="24">
<translation><![CDATA[Vuga (yewe Muhamadi) uti “Ni We wabakwirakwije ku isi, kandi iwe ni ho muzakoranyirizwa.”]]></translation>
<footnotes></footnotes>
</aya>
<aya number="25">
<translation><![CDATA[Baranavuga bati “Ese iryo sezerano (izuka) rizaba ryari, niba koko muri abanyakuri?”]]></translation>
<footnotes></footnotes>
</aya>
<aya number="26">
<translation><![CDATA[Vuga uti “Mu by’ukuri ubumenyi (bw’igihe iryo zuka rizabera) buri kwa Allah, kandi njye ndi umuburizi ugaragara.”]]></translation>
<footnotes></footnotes>
</aya>
<aya number="27">
<translation><![CDATA[Ariko ubwo bazabibona (ibihano byo ku munsi w’imperuka) biri hafi, uburanga bw’abahakanye buzijima bugire agahinda, maze babwirwe bati “Ngibi ibyo mwajyaga musaba ko byihutishwa (ngaho byaje)!”]]></translation>
<footnotes></footnotes>
</aya>
<aya number="28">
<translation><![CDATA[Vuga (yewe Muhamadi) uti “Nimumbwire! Allah aramutse anyoretse njye n’abo turi kumwe (nk’uko mubyifuza) cyangwa akatugirira impuhwe, ni nde warinda abahakanyi ibihano bibabaza?”]]></translation>
<footnotes></footnotes>
</aya>
<aya number="29">
<translation><![CDATA[Vuga (yewe Muhamadi) uti “Ni We (Allah) Nyirimpuhwe, twaramwemeye kandi ni na We twiringira. Vuba aha bidatinze muzamenya uri mu buyobe bugaragara (ibihano nibigera).”]]></translation>
<footnotes></footnotes>
</aya>
<aya number="30">
<translation><![CDATA[Vuga (yewe Muhamadi) uti “Nimumbwire! Amazi yanyu (mukoresha) aramutse arigitiye ikuzimu (agakama), ni nde (utari Allah) wabagarurira amazi (y’isoko) atemba?”]]></translation>
<footnotes></footnotes>
</aya>
</sura>
<sura number="68">
<aya number="1">
<translation><![CDATA[Nuuni[1] Ndahiye ikaramu n’ibyo (abamalayika n’abantu) bandika!]]></translation>
<footnotes><![CDATA[[1] Inyuguti nk’izi twazivuzeho mu masura yatambutse.]]></footnotes>
</aya>
<aya number="2">
<translation><![CDATA[Ku bw’ingabire za Nyagasani wawe (z’ubutumwa wahawe), ntabwo wowe (Muhamadi) uri umusazi.]]></translation>
<footnotes></footnotes>
</aya>
<aya number="3">
<translation><![CDATA[Kandi mu by’ukuri uzahabwa ibihembo bidashira (ku bw’ingorane uhura na zo).]]></translation>
<footnotes></footnotes>
</aya>
<aya number="4">
<translation><![CDATA[Rwose mu by’ukuri ufite ubupfura buhambaye.]]></translation>
<footnotes></footnotes>
</aya>
<aya number="5">
<translation><![CDATA[Bityo vuba aha bidatinze uzabona, n’abo (abahakanyi) babone,]]></translation>
<footnotes></footnotes>
</aya>
<aya number="6">
<translation><![CDATA[Umusazi muri mwe (uwo ari we).]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri Nyagasani wawe ni We uzi neza uwayobye inzira ye, kandi ni na We uzi neza abayobotse.]]></translation>
<footnotes></footnotes>
</aya>
<aya number="8">
<translation><![CDATA[Bityo, ntukumvire abahinyura.]]></translation>
<footnotes></footnotes>
</aya>
<aya number="9">
<translation><![CDATA[Bifuje ko waborohera (ukabakorera ibyo bashaka) na bo bakakorohera (ntibakurwanye).]]></translation>
<footnotes></footnotes>
</aya>
<aya number="10">
<translation><![CDATA[Kandi ntukumvire buri (muntu) urahira kenshi unasuzuguritse,]]></translation>
<footnotes></footnotes>
</aya>
<aya number="11">
<translation><![CDATA[Umuneguzi wa cyane, unabunza amagambo (agenda asebanya),]]></translation>
<footnotes></footnotes>
</aya>
<aya number="12">
<translation><![CDATA[Ubuza ibyiza, urengera, umunyacyaha,]]></translation>
<footnotes></footnotes>
</aya>
<aya number="13">
<translation><![CDATA[Uw’umutima winangiye, hejuru y’ibyo akaba ari ikinyendaro (atazwi inkomoko ye kwa se).[1]]]></translation>
<footnotes><![CDATA[[1] -Umuntu uvugwa muri iyi mirongo ni uwitwa Al Walid ibun al Mughirat, umwe mu babangikanyamana b’i Maka warwanyaga Intumwa y’Imana Muhamadi.]]></footnotes>
</aya>
<aya number="14">
<translation><![CDATA[Yitwaza ko afite umutungo mwinshi n’urubyaro (rwinshi),]]></translation>
<footnotes></footnotes>
</aya>
<aya number="15">
<translation><![CDATA[Iyo asomewe amagambo yacu, aravuga ati “Ni inkuru z’abo hambere.”]]></translation>
<footnotes></footnotes>
</aya>
<aya number="16">
<translation><![CDATA[Tuzamushyiraho ikimenyetso ku mutonzi (ku zuru rye).]]></translation>
<footnotes></footnotes>
</aya>
<aya number="17">
<translation><![CDATA[Mu by’ukuri (abantu b’i Maka), twarabagerageje nk’uko twagerageje abantu bari bafite umurima ubwo barahiraga ko rwose bawusarura mu rukerera.]]></translation>
<footnotes></footnotes>
</aya>
<aya number="18">
<translation><![CDATA[Ariko ntibavuze (In-sha-Allah, Imana nibishaka).]]></translation>
<footnotes></footnotes>
</aya>
<aya number="19">
<translation><![CDATA[Bityo, ikiza (inkongi y’umuriro) giturutse kwa Nyagasani wawe kirawugota, mu gihe bo bari baryamye.]]></translation>
<footnotes></footnotes>
</aya>
<aya number="20">
<translation><![CDATA[(Umurima wabo) uhinduka nk’uruhira.]]></translation>
<footnotes></footnotes>
</aya>
<aya number="21">
<translation><![CDATA[Nuko bucyeye barahamagarana,]]></translation>
<footnotes></footnotes>
</aya>
<aya number="22">
<translation><![CDATA[Bagira bati “Nimuzindukire mu murima wanyu niba mugikomeje umugambi wo kuwusarura. ”]]></translation>
<footnotes></footnotes>
</aya>
<aya number="23">
<translation><![CDATA[Nuko bagenda bongorerana,]]></translation>
<footnotes></footnotes>
</aya>
<aya number="24">
<translation><![CDATA[(Bagira bati) “Uyu munsi ntihagire umukene n’umwe uwubinjiranamo (umurima).]]></translation>
<footnotes></footnotes>
</aya>
<aya number="25">
<translation><![CDATA[Nuko bazinduka baganayo (mu murima wabo) biyumvamo ubushobozi (bwo kwima abakene).]]></translation>
<footnotes></footnotes>
</aya>
<aya number="26">
<translation><![CDATA[Maze bawubonye baravuga bati “Mu by’ukuri twayobye (inzira)!”]]></translation>
<footnotes></footnotes>
</aya>
<aya number="27">
<translation><![CDATA[Ahubwo twimwe (umusaruro wawo kubera umugambi wacu mubi wo kwima abakene).]]></translation>
<footnotes></footnotes>
</aya>
<aya number="28">
<translation><![CDATA[Ushyira mu gaciro muri bo aravuga ati “Sinari nababwiye ko iyo muza gusingiza (Allah mukanamushimira, mukanavuga muti: In-sha-Allah, mutari guhura n’ibi byago)?”]]></translation>
<footnotes></footnotes>
</aya>
<aya number="29">
<translation><![CDATA[Baravuga bati “Ubutagatifu ni ubwa Nyagasani wacu, mu by’ukuri twari inkozi z’ibibi!”]]></translation>
<footnotes></footnotes>
</aya>
<aya number="30">
<translation><![CDATA[Nuko bamwe batangira guhindukirira abandi (bitana bamwana) bavebana,]]></translation>
<footnotes></footnotes>
</aya>
<aya number="31">
<translation><![CDATA[Baravuga bati “Mbega ishyano tubonye! Mu by’ukuri twari abarengera (imbibi za Allah).”]]></translation>
<footnotes></footnotes>
</aya>
<aya number="32">
<translation><![CDATA[Hari ubwo Nyagasani wacu yadushumbusha (umurima) mwiza kuwuruta. Rwose twerekeje ibyifuzo byacu kwa Nyagasani wacu.]]></translation>
<footnotes></footnotes>
</aya>
<aya number="33">
<translation><![CDATA[Uko ni ko ibihano (bya Allah ku isi) bimera! Ariko ibihano byo ku munsi w’imperuka birahambaye cyane, iyaba bari babizi.]]></translation>
<footnotes></footnotes>
</aya>
<aya number="34">
<translation><![CDATA[Mu by’ukuri abagandukira (Allah) bazagororerwa Ijuru ryuje ingabire kwa Nyagasani wabo.]]></translation>
<footnotes></footnotes>
</aya>
<aya number="35">
<translation><![CDATA[Ese abicisha bugufi imbere ya Allah (Abayisilamu) twabafata kimwe n’inkozi z’ibibi?]]></translation>
<footnotes></footnotes>
</aya>
<aya number="36">
<translation><![CDATA[Ese mwabaye mute? Mubona ibintu mute?]]></translation>
<footnotes></footnotes>
</aya>
<aya number="37">
<translation><![CDATA[Cyangwa mwaba mufite igitabo musomamo (ko abicisha bugufi ari kimwe n’inkozi z’ibibi)!]]></translation>
<footnotes></footnotes>
</aya>
<aya number="38">
<translation><![CDATA[Mu by’ukuri mukaba mufitemo (muri icyo gitabo) aho mukura ibyo?]]></translation>
<footnotes></footnotes>
</aya>
<aya number="39">
<translation><![CDATA[Cyangwa mudufiteho amasezerano ntakuka afite agaciro kugeza ku munsi w’imperuka yo kuzabona ibyo mwifuza?]]></translation>
<footnotes></footnotes>
</aya>
<aya number="40">
<translation><![CDATA[Babaze (yewe Muhamadi) uti “Ni nde muri bo wabyishingira (akabibera umuhamya)?”]]></translation>
<footnotes></footnotes>
</aya>
<aya number="41">
<translation><![CDATA[Cyangwa se (abahakanyi) baba bafite ibigirwamana (bizabafasha ku munsi w’imperuka)? Ngaho nibazane ibyo bigirwamana byabo niba ari abanyakuri.]]></translation>
<footnotes></footnotes>
</aya>
<aya number="42">
<translation><![CDATA[(Ibuka) umunsi (ibintu bizaba bikomeye kandi biteye ubwoba), ubwo igice cyo hepfo cy’ukuguru (kwa Allah) kizagaragarizwa (ibiremwa), nuko (abahakanyi) bagahamagarirwa kubamira (Allah) ariko ntibabishobore[1]]]></translation>
<footnotes><![CDATA[[1] -Imyemerere ya Isilamu igaragaza ko Allah afite ibimuranga, bimwe bikaba bihuje inyito n’iby’ibiremwa ariko bidahuje imiterere, kuko Allah atagira icyo asa na cyo. Imvugo y’Intumwa y’Imana Muhamadi (Imana imuhe amahoro n’imigisha) igaragaza ko ku munsi w’imperuka Allah azereka ibiremwa bye igice cyo hepfo cy’ukuguru kwe (umurundi). Icyo gihe abemeramana bazubamira Allah, ariko abajyaga bubamira Allah ku isi bagamije kwiyerekana, ntibizabashobokera.]]></footnotes>
</aya>
<aya number="43">
<translation><![CDATA[Bazaba bubitse amaso (kubera ikimwaro), batwikiriwe n’ugusuzugurika. Nyamara bajyaga bahamagarirwa kubamira Allah ari bazima (ntibabikore kubera ubwibone).]]></translation>
<footnotes></footnotes>
</aya>
<aya number="44">
<translation><![CDATA[Bityo, (yewe Muhamadi) ndekera uwo ari we wese uhinyura iyi nkuru (Qur’an). Rwose (abo bayihinyura) tuzabatwara buhoro buhoro (tubaganisha mu bihano) mu buryo batazi.]]></translation>
<footnotes></footnotes>
</aya>
<aya number="45">
<translation><![CDATA[Nzanabaha igihe (bibwire ko batazahanwa); mu by’ukuri imigambi yanjye irakomeye.]]></translation>
<footnotes></footnotes>
</aya>
<aya number="46">
<translation><![CDATA[Cyangwa (bibwira ko wowe Muhamadi) ubasaba igihembo, none bakaba baremererwa n’ubwishyu?]]></translation>
<footnotes></footnotes>
</aya>
<aya number="47">
<translation><![CDATA[Ahubwo se bibwira ko bazi ibitagaragara, bakaba babishingiraho bandika (ibyo bishakiye, badakeneye ibyo ubabwira)?]]></translation>
<footnotes></footnotes>
</aya>
<aya number="48">
<translation><![CDATA[Bityo (yewe Muhamadi), ihanganire itegeko rya Nyagasani wawe, kandi ntube nk’umwe wamizwe n’ifi (Umuhanuzi Yunusu) ubwo yadutakambiraga n’agahinda kenshi.]]></translation>
<footnotes></footnotes>
</aya>
<aya number="49">
<translation><![CDATA[Iyo bitaza kuba ingabire iturutse kwa Nyagasani we yamugezeho, (ifi) yari kumuruka ku musenyi wo ku nkombe kandi umugayo umuriho.]]></translation>
<footnotes></footnotes>
</aya>
<aya number="50">
<translation><![CDATA[Nuko Nyagasani we aramutoranya, maze amushyira mu ntungane.]]></translation>
<footnotes></footnotes>
</aya>
<aya number="51">
<translation><![CDATA[Kandi iyo abahakanye bumvise urwibutso (Qur’an), bakurebesha indoro ikomeye, bifuza ko wagwa igihunga kugira ngo bavuge bati “Rwose ni umusazi.”]]></translation>
<footnotes></footnotes>
</aya>
<aya number="52">
<translation><![CDATA[Kandi (Qur’an) nta kindi iri cyo usibye kuba ari urwibutso ku biremwa byose.]]></translation>
<footnotes></footnotes>
</aya>
</sura>
<sura number="69">
<aya number="1">
<translation><![CDATA[Ukuri kudakumirwa (umunsi w’izuka).]]></translation>
<footnotes></footnotes>
</aya>
<aya number="2">
<translation><![CDATA[Ukuri kudakumirwa ni iki?]]></translation>
<footnotes></footnotes>
</aya>
<aya number="3">
<translation><![CDATA[Ni iki kizakubwira ukuri kudakumirwa?]]></translation>
<footnotes></footnotes>
</aya>
<aya number="4">
<translation><![CDATA[Aba Thamudu n’aba Adi bahinyuye umunsi w’imperuka.]]></translation>
<footnotes></footnotes>
</aya>
<aya number="5">
<translation><![CDATA[Aba Thamudu borekeshejwe urusaku ndengakamere.]]></translation>
<footnotes></footnotes>
</aya>
<aya number="6">
<translation><![CDATA[Naho aba Adi borekeshwa umuyaga uvuza ubuhuha, usenya.]]></translation>
<footnotes></footnotes>
</aya>
<aya number="7">
<translation><![CDATA[(Allah) yawubateje mu gihe cy’amajoro arindwi n’amanywa umunani bikurikiranye. Wabonaga abantu ari imirambo irambaraye imeze nk’ingiga z’ibiti by’imitende (byaranduwe) birangaye (birimo ubusa mo imbere).]]></translation>
<footnotes></footnotes>
</aya>
<aya number="8">
<translation><![CDATA[Ese urabona hari n’umwe wasigaye muri bo?]]></translation>
<footnotes></footnotes>
</aya>
<aya number="9">
<translation><![CDATA[Farawo n’ababayeho mbere ye ndetse n’abo mu midugudu yabirinduwe (abantu ba Loti) bakoze ibyaha,]]></translation>
<footnotes></footnotes>
</aya>
<aya number="10">
<translation><![CDATA[Nuko bigomeka ku Ntumwa ya Nyagasani wabo, maze (Allah) abahanisha ibihano bikaze.]]></translation>
<footnotes></footnotes>
</aya>
<aya number="11">
<translation><![CDATA[Mu by’ukuri ubwo amazi yarengaga inkombe (mu gihe cy’umwuzure wo ku bwa Nuhu, abamwemeye) twabatwaye mu bwato.]]></translation>
<footnotes></footnotes>
</aya>
<aya number="12">
<translation><![CDATA[Kugira ngo tubigire urwibutso kuri mwe ndetse n’amatwi yumva abizirikane.]]></translation>
<footnotes></footnotes>
</aya>
<aya number="13">
<translation><![CDATA[Ubwo impanda izavuzwa inshuro imwe (ya mbere).]]></translation>
<footnotes></footnotes>
</aya>
<aya number="14">
<translation><![CDATA[Isi n’imisozi bigaterurwa, bigahondwa inshuro imwe.]]></translation>
<footnotes></footnotes>
</aya>
<aya number="15">
<translation><![CDATA[Kuri uwo munsi, imperuka izaba igeze.]]></translation>
<footnotes></footnotes>
</aya>
<aya number="16">
<translation><![CDATA[N’ikirere kizasatagurika, maze uwo munsi kibe cyoroshye (ku buryo cyakwiyasagura).]]></translation>
<footnotes></footnotes>
</aya>
<aya number="17">
<translation><![CDATA[N’abamalayika bazaba bakizengurutse (ikirere) impande zacyo. Kandi kuri uwo munsi abamalayika umunani biyongera kuri abo bazaba bateruye Ar’shi[1] ya Nyagasani wawe.]]></translation>
<footnotes><![CDATA[[1] Reba ibisobanuro by’iri jambo muri Surat ul A’araf, Aya ya 54]]></footnotes>
</aya>
<aya number="18">
<translation><![CDATA[Uwo munsi muzahagarikwa (imbere ya Allah). Nta kintu na kimwe cyanyu kizayoberana.]]></translation>
<footnotes></footnotes>
</aya>
<aya number="19">
<translation><![CDATA[Bityo, uzahabwa igitabo cye mu kuboko kw’iburyo, azavuga (aratira abandi) agira ati “Nimuze musome igitabo cyanjye.”]]></translation>
<footnotes></footnotes>
</aya>
<aya number="20">
<translation><![CDATA[Rwose njye nari nzi neza ko nzahura n’ibarura ryanjye nk’iri (kubera ibikorwa byiza nakoze).]]></translation>
<footnotes></footnotes>
</aya>
<aya number="21">
<translation><![CDATA[Azaba mu buzima bw’umunezero,]]></translation>
<footnotes></footnotes>
</aya>
<aya number="22">
<translation><![CDATA[Mu busitani buhebuje,]]></translation>
<footnotes></footnotes>
</aya>
<aya number="23">
<translation><![CDATA[Imbuto zabwo zizaba ziri bugufi (yabo).]]></translation>
<footnotes></footnotes>
</aya>
<aya number="24">
<translation><![CDATA[(Bazabwirwa bati) “Nimurye munanywe kandi muryoherwe, ibyo ni ukubera ibyo mwakoze mu minsi yahise (mukiri ku isi).”]]></translation>
<footnotes></footnotes>
</aya>
<aya number="25">
<translation><![CDATA[Naho uzahabwa igitabo cye mu kuboko kw’ibumoso, azavuga (yicuza n’agahinda kenshi) ati “iyaba ntari mpawe iki gitabo cyanjye!”,]]></translation>
<footnotes></footnotes>
</aya>
<aya number="26">
<translation><![CDATA[Sinamenye iby’ibarura ryanjye!]]></translation>
<footnotes></footnotes>
</aya>
<aya number="27">
<translation><![CDATA[Iyaba urupfu (rwanjye napfuye mva ku isi) rwari rwo rwa burundu.]]></translation>
<footnotes></footnotes>
</aya>
<aya number="28">
<translation><![CDATA[Umutungo wanjye nta cyo wamariye!]]></translation>
<footnotes></footnotes>
</aya>
<aya number="29">
<translation><![CDATA[N’ubutware bwanjye bwabaye imfabusa (bwancitse).]]></translation>
<footnotes></footnotes>
</aya>
<aya number="30">
<translation><![CDATA[(Abarinzi b’umuriro bazabwirwa bati) “Mumufate mumubohe,]]></translation>
<footnotes></footnotes>
</aya>
<aya number="31">
<translation><![CDATA[Maze mumutwikire mu muriro,]]></translation>
<footnotes></footnotes>
</aya>
<aya number="32">
<translation><![CDATA[Nyuma mumuboheshe umunyururu ufite uburebure bwa Dhira’a[1] mirongo irindwi.]]></translation>
<footnotes><![CDATA[[1] Dhira’a ni bumwe mu buryo bwa kera bwifashishwaga mu gupima uburebure bw’ikintu. Dhira’a imwe ingana na santimetero hafi mirongo irindwi n’eshanu (75 cm).]]></footnotes>
</aya>
<aya number="33">
<translation><![CDATA[Mu by’ukuri ntiyemeraga Allah w’ikirenga.]]></translation>
<footnotes></footnotes>
</aya>
<aya number="34">
<translation><![CDATA[Nta n’ubwo yajyaga ashishikariza (abantu) kugaburira abakene.]]></translation>
<footnotes></footnotes>
</aya>
<aya number="35">
<translation><![CDATA[None hano uyu munsi nta nshuti ari bugire (yamuvuganira cyangwa ngo imurinde ibihano)]]></translation>
<footnotes></footnotes>
</aya>
<aya number="36">
<translation><![CDATA[Nta n’ibyo kurya (ari buhabwe) uretse amashyira (y’abantu bo mu muriro),]]></translation>
<footnotes></footnotes>
</aya>
<aya number="37">
<translation><![CDATA[Nta bandi (bahabwa) ibyo biribwa uretse abanyabyaha.”]]></translation>
<footnotes></footnotes>
</aya>
<aya number="38">
<translation><![CDATA[Rwose ndahiye ibyo mureba,]]></translation>
<footnotes></footnotes>
</aya>
<aya number="39">
<translation><![CDATA[N’ibyo mutareba.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri iyi (Qur’an) ni ijambo (rya Allah risomwa) n’Intumwa yubahitse (Muhamadi).]]></translation>
<footnotes></footnotes>
</aya>
<aya number="41">
<translation><![CDATA[Ntabwo ari imvugo y’umusizi. Dore ko mwemera gake!]]></translation>
<footnotes></footnotes>
</aya>
<aya number="42">
<translation><![CDATA[Nta n’ubwo ari imvugo y’umupfumu. Ariko mwibuka gake!]]></translation>
<footnotes></footnotes>
</aya>
<aya number="43">
<translation><![CDATA[(Ahubwo ni igitabo) cyahishuwe giturutse kwa Nyagasani w’ibiremwa.]]></translation>
<footnotes></footnotes>
</aya>
<aya number="44">
<translation><![CDATA[N’iyo (Muhamadi) aza kugira ibyo aduhimbira (tutavuze),]]></translation>
<footnotes></footnotes>
</aya>
<aya number="45">
<translation><![CDATA[Twari kumufatisha imbaraga n’ukuboko kw’iburyo.]]></translation>
<footnotes></footnotes>
</aya>
<aya number="46">
<translation><![CDATA[Maze tukamuca umutsi w’umujyana w’ibanze (uvana amaraso mu mutima uyohereza hose mu mubiri).]]></translation>
<footnotes></footnotes>
</aya>
<aya number="47">
<translation><![CDATA[Nta n’umwe muri mwe wari kugira icyo amumarira (ngo amutabare).]]></translation>
<footnotes></footnotes>
</aya>
<aya number="48">
<translation><![CDATA[Kandi mu by’ukuri (Qur’an) ni urwibutso ku bagandukira Allah.]]></translation>
<footnotes></footnotes>
</aya>
<aya number="49">
<translation><![CDATA[Rwose tuzi neza ko muri mwe hari abahinyura (iyi Qur’an).]]></translation>
<footnotes></footnotes>
</aya>
<aya number="50">
<translation><![CDATA[Kandi rwose (ku munsi w’imperuka, Qur’an) izaba amakuba ku bahakanyi.]]></translation>
<footnotes></footnotes>
</aya>
<aya number="51">
<translation><![CDATA[Kandi mu by’ukuri (Qur’an) ni ukuri kudashidikanywaho.]]></translation>
<footnotes></footnotes>
</aya>
<aya number="52">
<translation><![CDATA[Bityo, tagatifuza izina rya Nyagasani wawe, Uhambaye.]]></translation>
<footnotes></footnotes>
</aya>
</sura>
<sura number="70">
<aya number="1">
<translation><![CDATA[Usaba yasabye ko ibihano bigomba kuzabaho bisohora,]]></translation>
<footnotes></footnotes>
</aya>
<aya number="2">
<translation><![CDATA[(Nyamara ibyo bihano) nta kizabibuza kugera ku bahakanyi,]]></translation>
<footnotes></footnotes>
</aya>
<aya number="3">
<translation><![CDATA[(Bizabageraho ku munsi w’imperuka) biturutse kwa Allah, nyir’amayira azamuka (agana mu ijuru).]]></translation>
<footnotes></footnotes>
</aya>
<aya number="4">
<translation><![CDATA[Abamalayika ndetse na Roho (Malayika Jibrilu) bazamuka iwe (Allah) mu gihe cy’umunsi umwe ungana n’imyaka ibihumbi mirongo itanu (ya hano ku isi, abandi batari bo bakoresha muri urwo rugendo).]]></translation>
<footnotes></footnotes>
</aya>
<aya number="5">
<translation><![CDATA[Bityo, ihangane (yewe Muhamadi) wifashishije ukwihangana kwiza.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri bo babona (imperuka) iri kure,]]></translation>
<footnotes></footnotes>
</aya>
<aya number="7">
<translation><![CDATA[Nyamara twe tukabona iri hafi.]]></translation>
<footnotes></footnotes>
</aya>
<aya number="8">
<translation><![CDATA[Umunsi ikirere kizaba nk’umushongi w’umuringa.]]></translation>
<footnotes></footnotes>
</aya>
<aya number="9">
<translation><![CDATA[N’imisozi ikaba nk’ubwoya (bukemurwa ku matungo bukorwamo imyambaro)]]></translation>
<footnotes></footnotes>
</aya>
<aya number="10">
<translation><![CDATA[Kandi nta nshuti izigera ibaza iby’inshuti yayo,]]></translation>
<footnotes></footnotes>
</aya>
<aya number="11">
<translation><![CDATA[N’ubwo bazaba barebana (ndetse bakanamenyana, ariko nta cyo bazamarirana). Kubera ibihano by’uwo munsi, umunyabyaha azifuza gutangaho incungu abana be,]]></translation>
<footnotes></footnotes>
</aya>
<aya number="12">
<translation><![CDATA[Umugore we, umuvandimwe we,]]></translation>
<footnotes></footnotes>
</aya>
<aya number="13">
<translation><![CDATA[N’umuryango we yahungiragaho (akiri ku isi igihe ahuye n’ibimuteye ubwoba).]]></translation>
<footnotes></footnotes>
</aya>
<aya number="14">
<translation><![CDATA[Ndetse n’abari mu isi bose (azifuza kubatangaho incungu) kugira ngo arokoke.]]></translation>
<footnotes></footnotes>
</aya>
<aya number="15">
<translation><![CDATA[Ariko nta cyo bizamumarira! Ahubwo azajya mu muriro ugurumana,]]></translation>
<footnotes></footnotes>
</aya>
<aya number="16">
<translation><![CDATA[Uhubuzaho uruhu rw’agahanga,]]></translation>
<footnotes></footnotes>
</aya>
<aya number="17">
<translation><![CDATA[Uzaba uhamagara uwo ari we wese wateraga umugongo akanirengagiza (ukuri gukubiye muri Qur’an),]]></translation>
<footnotes></footnotes>
</aya>
<aya number="18">
<translation><![CDATA[Akanakusanya (umutungo) akawuhunika (ntawukoreshe mu nzira ya Allah).]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri umuntu yaremanywe ukutihangana,]]></translation>
<footnotes></footnotes>
</aya>
<aya number="20">
<translation><![CDATA[Iyo ikibi kimugezeho, ariheba cyane.]]></translation>
<footnotes></footnotes>
</aya>
<aya number="21">
<translation><![CDATA[Naho icyiza cyamugeraho, akaba umunyabugugu cyane.]]></translation>
<footnotes></footnotes>
</aya>
<aya number="22">
<translation><![CDATA[Uretse abakora iswala,]]></translation>
<footnotes></footnotes>
</aya>
<aya number="23">
<translation><![CDATA[Ba bandi bahozaho iswala zabo,]]></translation>
<footnotes></footnotes>
</aya>
<aya number="24">
<translation><![CDATA[Na ba bandi bagena umugabane uzwi (Zakat) mu mitungo yabo,]]></translation>
<footnotes></footnotes>
</aya>
<aya number="25">
<translation><![CDATA[Wagenewe usaba n’uwiyumanganyije (nyamara akeneye ubufasha);]]></translation>
<footnotes></footnotes>
</aya>
<aya number="26">
<translation><![CDATA[Na ba bandi bemera ko umunsi w’ibihembo ari ukuri,]]></translation>
<footnotes></footnotes>
</aya>
<aya number="27">
<translation><![CDATA[Na ba bandi batinya ibihano bya Nyagasani wabo.]]></translation>
<footnotes></footnotes>
</aya>
<aya number="28">
<translation><![CDATA[Kubera ko mu by’ukuri ibihano bya Nyagasani wabo nta n’umwe wakwizera ko bitamugeraho.]]></translation>
<footnotes></footnotes>
</aya>
<aya number="29">
<translation><![CDATA[Na ba bandi barinda ubwambure bwabo (ubusambanyi),]]></translation>
<footnotes></footnotes>
</aya>
<aya number="30">
<translation><![CDATA[Uretse ku bagore babo cyangwa se ku bo bafiteho ububasha (abaja). Mu by’ukuri bo ntibabigayirwa.]]></translation>
<footnotes></footnotes>
</aya>
<aya number="31">
<translation><![CDATA[Ariko abazashaka (kwinezeza) ku batari abo (bavuzwe), rwose abo bazaba batandukiriye.]]></translation>
<footnotes></footnotes>
</aya>
<aya number="32">
<translation><![CDATA[Na ba bandi barinda ibyo baragijwe ndetse bakubahiriza n’amasezerano yabo.]]></translation>
<footnotes></footnotes>
</aya>
<aya number="33">
<translation><![CDATA[Na ba bandi batanga ubuhamya bw’ukuri.]]></translation>
<footnotes></footnotes>
</aya>
<aya number="34">
<translation><![CDATA[Na ba bandi bahozaho iswala zabo (ku bihe byagenwe);]]></translation>
<footnotes></footnotes>
</aya>
<aya number="35">
<translation><![CDATA[Abo bazajya mu busitani (Ijuru) kandi bubashywe,]]></translation>
<footnotes></footnotes>
</aya>
<aya number="36">
<translation><![CDATA[None se ni iyihe mpamvu ituma abahakanyi bakugana (yewe Muhamadi) bihuta (bashaka kukumva, kandi batakwemera)?]]></translation>
<footnotes></footnotes>
</aya>
<aya number="37">
<translation><![CDATA[(Bicaye) mu matsinda iburyo n’ibumoso bwawe?]]></translation>
<footnotes></footnotes>
</aya>
<aya number="38">
<translation><![CDATA[Ese buri wese muri bo ararikiye kuzinjizwa mu Ijuru ryuje ingabire?]]></translation>
<footnotes></footnotes>
</aya>
<aya number="39">
<translation><![CDATA[Ntabwo ari ko bimeze! Mu by’ukuri twabaremye tubakomoye mu byo bazi[1] (ariko banga kwemera).]]></translation>
<footnotes><![CDATA[[1] Ibyo bazi bivugwa muri uyu murongo ni igitaka n’intanga umuntu yaremwemo.]]></footnotes>
</aya>
<aya number="40">
<translation><![CDATA[Bityo, ndahiye ku izina rya Nyagasani w’Uburasirazuba bwose n’Uburengerazuba bwose, ko rwose dushoboye,]]></translation>
<footnotes></footnotes>
</aya>
<aya number="41">
<translation><![CDATA[Kubasimbuza abeza kubarusha, kandi ntibyatunanira.]]></translation>
<footnotes></footnotes>
</aya>
<aya number="42">
<translation><![CDATA[Bityo, bareke bavuge ibidafite umumaro, banikinire kugeza ubwo bazahura n’umunsi wabo basezeranyijwe.]]></translation>
<footnotes></footnotes>
</aya>
<aya number="43">
<translation><![CDATA[Umunsi bazasohoka mu mva zabo bihuta, nk’uko bihutaga bagana amabuye ashinze (ibigirwamana byabo).]]></translation>
<footnotes></footnotes>
</aya>
<aya number="44">
<translation><![CDATA[Bazaba bubitse amaso (kubera ikimwaro), batwikiriwe n’ugusuzugurika. Uwo ni wo munsi bajyaga basezeranywa.]]></translation>
<footnotes></footnotes>
</aya>
</sura>
<sura number="71">
<aya number="1">
<translation><![CDATA[Mu by’ukuri twohereje Nuhu ku bantu be (tugira tuti) “Burira abantu bawe mbere y’uko ibihano bibabaza bibageraho.”]]></translation>
<footnotes></footnotes>
</aya>
<aya number="2">
<translation><![CDATA[(Nuhu) aravuga ati “Bantu banjye! Mu by’ukuri njye ndi umuburizi wanyu ugaragara,]]></translation>
<footnotes></footnotes>
</aya>
<aya number="3">
<translation><![CDATA[(Ubaburira ko) mugomba kugaragira Allah (wenyine), mukanamugandukira kandi mukanyumvira.]]></translation>
<footnotes></footnotes>
</aya>
<aya number="4">
<translation><![CDATA[(Ibyo nimubikora, Allah) azabababarira ibyaha byanyu, anabahe kubaho kugeza igihe cyagenwe. Mu by’ukuri iyo igihe ntarengwa (cyo gupfa) Allah yagennye kigeze nticyongerwa, iyaba mwari mubizi.”]]></translation>
<footnotes></footnotes>
</aya>
<aya number="5">
<translation><![CDATA[(Nuhu) aravuga ati “Nyagasani wanjye! Mu by’ukuri nahamagariye abantu banjye ijoro n’amanywa (ko bagomba kugaragira Imana imwe)”,]]></translation>
<footnotes></footnotes>
</aya>
<aya number="6">
<translation><![CDATA[Ariko uguhamagara kwanjye nta cyo kwabongereye uretse guhunga (ukuri).]]></translation>
<footnotes></footnotes>
</aya>
<aya number="7">
<translation><![CDATA[Kandi mu by’ukuri buri uko nabahamagariraga (kwemera Imana imwe) kugira ngo ubababarire ibyaha byabo, bashyiraga intoki mu matwi, bakitwikira imyambaro, bagatsimbarara ndetse bakanibona cyane.]]></translation>
<footnotes></footnotes>
</aya>
<aya number="8">
<translation><![CDATA[Hanyuma kandi nabahamagaye ku mugaragaro.]]></translation>
<footnotes></footnotes>
</aya>
<aya number="9">
<translation><![CDATA[Hanyuma nanabatangarije (mu ijwi riranguruye) ndetse nanababwira mu ibanga.]]></translation>
<footnotes></footnotes>
</aya>
<aya number="10">
<translation><![CDATA[Narababwiye nti “Nimusabe imbabazi Nyagasani wanyu, mu by’ukuri ni We uhebuje mu kubabarira ibyaha.”]]></translation>
<footnotes></footnotes>
</aya>
<aya number="11">
<translation><![CDATA[(Kugira ngo) azaboherereze imvura nyinshi (ihagije),]]></translation>
<footnotes></footnotes>
</aya>
<aya number="12">
<translation><![CDATA[Anabongerere imitungo n’urubyaro, abahe ubusitani (Ijuru) ndetse abahe n’imigezi (yaryo).]]></translation>
<footnotes></footnotes>
</aya>
<aya number="13">
<translation><![CDATA[Kubera iki mudaha Allah icyubahiro kimukwiye?]]></translation>
<footnotes></footnotes>
</aya>
<aya number="14">
<translation><![CDATA[Kandi ari We wabaremye mu byiciro (bitandukanye)!]]></translation>
<footnotes></footnotes>
</aya>
<aya number="15">
<translation><![CDATA[Ese ntimubona uburyo Allah yaremye ibirere birindwi bigerekeranye?]]></translation>
<footnotes></footnotes>
</aya>
<aya number="16">
<translation><![CDATA[Hanyuma akabishyiramo ukwezi akakugira urumuri ndetse n’izuba akarigira itara?]]></translation>
<footnotes></footnotes>
</aya>
<aya number="17">
<translation><![CDATA[Kandi Allah yabakujije abakuye mu butaka nk’ibimera.]]></translation>
<footnotes></footnotes>
</aya>
<aya number="18">
<translation><![CDATA[Hanyuma azabubasubizamo (igihe cyo gupfa) ndetse anabubasohoremo (ku munsi w’izuka).]]></translation>
<footnotes></footnotes>
</aya>
<aya number="19">
<translation><![CDATA[Kandi Allah ni We wabagiriye isi nk’isaso,]]></translation>
<footnotes></footnotes>
</aya>
<aya number="20">
<translation><![CDATA[Kugira ngo muyigendeho (mugendera) mu mayira magari.]]></translation>
<footnotes></footnotes>
</aya>
<aya number="21">
<translation><![CDATA[Nuhu aravuga ati “Nyagasani wanjye! Mu by’ukuri (abantu banjye) banyigometseho, banakurikira uwo imitungo n’abana bitagize icyo byongerera uretse igihombo.”]]></translation>
<footnotes></footnotes>
</aya>
<aya number="22">
<translation><![CDATA[Nuko (abantu be) bacura umugambi mubi (wo kubangamira ubutumwa bwe).]]></translation>
<footnotes></footnotes>
</aya>
<aya number="23">
<translation><![CDATA[Baranavuga bati “Rwose ntimuzareke imana zanyu, kandi ntimuzareke (kugaragira) Wadan, Suwa’a, Yaghutha, Ya’uqa ndetse na Nasra[1]]]></translation>
<footnotes><![CDATA[[1] Ayo yari amazina y’ibigirwamana abantu ba Nuhu basengaga.]]></footnotes>
</aya>
<aya number="24">
<translation><![CDATA[(Nuhu aravuga ati) “Kandi rwose (ibyo bigirwamana) byayobeje benshi. Bityo (yewe Allah), ntuzagire ikindi wongerera ababangikanyamana kitari ubuyobe.”]]></translation>
<footnotes></footnotes>
</aya>
<aya number="25">
<translation><![CDATA[Kubera ibyaha byabo, bararohamishijwe kandi bazinjizwa mu muriro, ndetse ntibazigera babona ababatabara batari Allah.]]></translation>
<footnotes></footnotes>
</aya>
<aya number="26">
<translation><![CDATA[Nuhu aravuga ati “Nyagasani wanjye! Ntuzagire n’umwe muri aba bahakanyi usiga ku isi.”]]></translation>
<footnotes></footnotes>
</aya>
<aya number="27">
<translation><![CDATA[Kuko mu by’ukuri nubareka, bazayobya abagaragu bawe, kandi ntibazigera babyara abandi batari abanyabyaha b’abahakanyi.]]></translation>
<footnotes></footnotes>
</aya>
<aya number="28">
<translation><![CDATA[(Nuhu aravuga ati) “Nyagasani wanjye! Mbabarira, njye n’ababyeyi banjye, n’uzinjira mu nzu yanjye ari umwemeramana, ndetse n’abemeramana n’abemeramanakazi. Kandi ntuzagire ikindi wongerera abahakanyi kitari ukorama.”]]></translation>
<footnotes></footnotes>
</aya>
</sura>
<sura number="72">
<aya number="1">
<translation><![CDATA[Vuga (yewe Muhamadi) uti “Nahishuriwe ko hari itsinda ry’amajini ryateze amatwi (Qur’an isomwa), nuko rikavuga riti “Mu by’ukuri twumvise Qur’an itangaje”,]]></translation>
<footnotes></footnotes>
</aya>
<aya number="2">
<translation><![CDATA[“Iyobora iganisha ku kuri, nuko turayemera kandi ntituzigera tubangikanya Nyagasani wacu (Allah) n’icyo ari cyo cyose.”]]></translation>
<footnotes></footnotes>
</aya>
<aya number="3">
<translation><![CDATA[“Kandi ko icyubahiro cy’ikirenga ari icya Nyagasani wacu, utarigeze umugore cyangwa umwana.”]]></translation>
<footnotes></footnotes>
</aya>
<aya number="4">
<translation><![CDATA[“Kandi ko umunyabwenge buke muri twe (Shitani) yajyaga avuga ibidahwitse kuri Allah.”]]></translation>
<footnotes></footnotes>
</aya>
<aya number="5">
<translation><![CDATA[“Kandi mu by’ukuri twakekaga ko abantu n’amajini badashobora guhimbira Allah ikinyoma.”]]></translation>
<footnotes></footnotes>
</aya>
<aya number="6">
<translation><![CDATA[“Kandi mu by’ukuri mu bantu hari abagabo bajyaga biyambaza amajini y’igitsinagabo, ariko (ibyo) byongereraga (abo bantu) gukora ibyaha (ndetse n’ayo majini bikayongerera kwibona).”]]></translation>
<footnotes></footnotes>
</aya>
<aya number="7">
<translation><![CDATA[“Kandi mu by’ukuri batekerezaga nk’uko mwatekerezaga ko Allah atazigera agira n’umwe azura.”]]></translation>
<footnotes></footnotes>
</aya>
<aya number="8">
<translation><![CDATA[“Kandi twagerageje kugera mu kirere dusanga cyuzuye abarinzi bakomeye ndetse n’ibishirira.”]]></translation>
<footnotes></footnotes>
</aya>
<aya number="9">
<translation><![CDATA[“Kandi mu by’ukuri twajyaga tuhagira ibyicaro kugira ngo twumvirize (ibivugirwa mu Ijuru), ariko ubu uwagerageza kumviriza yahura n’igishirira kimwubikiriye.”]]></translation>
<footnotes></footnotes>
</aya>
<aya number="10">
<translation><![CDATA[“Kandi ntituzi niba hari ikibi giteganyirizwa abari ku isi, cyangwa niba Nyagasani wabo abashakira kuyoboka inzira igororotse.”]]></translation>
<footnotes></footnotes>
</aya>
<aya number="11">
<translation><![CDATA[“Kandi ko muri twe hari abakora ibyiza n’abatameze batyo. Turi amatsinda afite imyizerere itandukanye.”]]></translation>
<footnotes></footnotes>
</aya>
<aya number="12">
<translation><![CDATA[“Kandi twizeraga ko tudashobora kunanira Allah (aramutse ashaka kuduhana) ku isi, cyangwa ngo tube twagira aho tumuhungira.”]]></translation>
<footnotes></footnotes>
</aya>
<aya number="13">
<translation><![CDATA[“Kandi ko mu by’ukuri ubwo twumvaga umuyoboro (Qur’an) twarawukurikiye. Kandi uwemeye Nyagasani we, ntatinya kugabanyirizwa (ibihembo bye) cyangwa ngo abe yatinya kongererwa (ibihano).”]]></translation>
<footnotes></footnotes>
</aya>
<aya number="14">
<translation><![CDATA[“Kandi ko muri twe harimo abicishije bugufi (Abayisilamu) n’abatannye. Nyamara abicishije bugufi ni bo bagannye inzira igororotse.”]]></translation>
<footnotes></footnotes>
</aya>
<aya number="15">
<translation><![CDATA[“Naho abatannye bazaba inkwi z’umuriro wa Jahanamu.”]]></translation>
<footnotes></footnotes>
</aya>
<aya number="16">
<translation><![CDATA[“Kandi ko iyo (abahakanyi) baza kuyoboka inzira igororotse (bakayishikamamo), rwose twari kubaha amazi (imvura) menshi (kandi y’umugisha)”,]]></translation>
<footnotes></footnotes>
</aya>
<aya number="17">
<translation><![CDATA[“Kugira ngo tuyabageragereshe. Kandi uzirengagiza urwibutso rwa Nyagasani we, azamuhanisha ibihano bigenda byiyongera.”]]></translation>
<footnotes></footnotes>
</aya>
<aya number="18">
<translation><![CDATA[“Kandi ko imisigiti yose ari iya Allah (wenyine). Bityo, ntimukagire undi musaba mumubangikanyije na Allah.”]]></translation>
<footnotes></footnotes>
</aya>
<aya number="19">
<translation><![CDATA[Kandi ubwo umugaragu wa Allah (Muhamadi) yahagurukaga amusaba (mu iswala), (amajini) yabaga amuzengurutse (kugira ngo yumve Intumwa isoma Qur’an).]]></translation>
<footnotes></footnotes>
</aya>
<aya number="20">
<translation><![CDATA[Vuga (yewe Muhamadi) uti “Mu by’ukuri njye nsaba Nyagasani wanjye wenyine nta wundi mubangikanyije na We.”]]></translation>
<footnotes></footnotes>
</aya>
<aya number="21">
<translation><![CDATA[Vuga (yewe Muhamadi) uti “Mu by’ukuri nta bubasha mfite bwo kuba nagira ikibi mbakorera, cyangwa ngo mbe nabayobora (mu nzira igororotse).”]]></translation>
<footnotes></footnotes>
</aya>
<aya number="22">
<translation><![CDATA[Vuga uti “Mu by’ukuri nta n’umwe wandinda (ibihano bya) Allah (ndamutse mwigometseho), ndetse nta n’ahandi nabona ubuhungiro hatari kuri We.”]]></translation>
<footnotes></footnotes>
</aya>
<aya number="23">
<translation><![CDATA[“(Umurimo wanjye nta wundi) usibye gusohoza (ukuri) n’ubutumwa biturutse kwa Allah. Ariko uzigomeka kuri Allah n’Intumwa ye, azahanishwa umuriro wa Jahanamu azabamo ubuziraherezo.”]]></translation>
<footnotes></footnotes>
</aya>
<aya number="24">
<translation><![CDATA[Kugeza ubwo (ababangikanyamana) bazabona ibyo basezeranyijwe, ni bwo bazamenya ufite abatabazi b’abanyantege nke n’ufite bake.]]></translation>
<footnotes></footnotes>
</aya>
<aya number="25">
<translation><![CDATA[Vuga (yewe Muhamadi) uti “Sinzi niba (ibihano) musezeranywa biri bugufi cyangwa niba Nyagasani wanjye azabiha igihe kirekire.”]]></translation>
<footnotes></footnotes>
</aya>
<aya number="26">
<translation><![CDATA[Ni We (wenyine) mumenyi w’ibitagaragara kandi nta n’umwe ajya ahishurira ibye,]]></translation>
<footnotes></footnotes>
</aya>
<aya number="27">
<translation><![CDATA[Uretse uwo yishimiye mu ntumwa ze, akamwoherereza abarinzi (abamalayika) bamugenda imbere n’inyuma.]]></translation>
<footnotes></footnotes>
</aya>
<aya number="28">
<translation><![CDATA[(Ibyo Allah abikora) kugira ngo amenye ko (Intumwa) zasohoje neza ubutumwa bwa Nyagasani wazo. Kandi (ko Allah) azi neza ibyo zitunze ndetse azi byimazeyo umubare wa buri kintu.]]></translation>
<footnotes></footnotes>
</aya>
</sura>
<sura number="73">
<aya number="1">
<translation><![CDATA[Yewe uwiyoroshe (uvugwa aha ni Intumwa Muhamadi)!]]></translation>
<footnotes></footnotes>
</aya>
<aya number="2">
<translation><![CDATA[Byuka (usenge) nijoro, uretse igice gito (cyaryo),]]></translation>
<footnotes></footnotes>
</aya>
<aya number="3">
<translation><![CDATA[Kimwe cya kabiri cyaryo cyangwa igito kuri cyo,]]></translation>
<footnotes></footnotes>
</aya>
<aya number="4">
<translation><![CDATA[Cyangwa wongereho gato. Unasome Qur’an neza (mu ijwi rituje kandi ryiza).]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri tuzaguhishurira ijambo riremereye (ari ryo Qur’an ikubiyemo amategeko n’amabwiriza).]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri iswala y’ijoro ni ingirakamaro (ku mutima) ndetse inatuma (umuntu atekereza ku magambo ya Allah, atuje).]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri ku manywa uba uhugiye muri byinshi.]]></translation>
<footnotes></footnotes>
</aya>
<aya number="8">
<translation><![CDATA[Kandi ujye wibuka izina rya Nyagasani wawe unamwiyegurire utizigama.]]></translation>
<footnotes></footnotes>
</aya>
<aya number="9">
<translation><![CDATA[Nyagasani w’Uburasirazuba n’Uburengerazuba; nta yindi mana ikwiye gusengwa itari We. Bityo, mugire umurinzi (wawe).]]></translation>
<footnotes></footnotes>
</aya>
<aya number="10">
<translation><![CDATA[Unihanganire ibyo (abo bahakanyi) bavuga, kandi unabitarure mu buryo bwiza.]]></translation>
<footnotes></footnotes>
</aya>
<aya number="11">
<translation><![CDATA[Maze undekere abahinyura (amagambo yanjye); bahawe ingabire (yo kubaho mu buzima bwiza), unabarindirize igihe gito.]]></translation>
<footnotes></footnotes>
</aya>
<aya number="12">
<translation><![CDATA[Rwose dufite iminyururu n’umuriro ugurumana (byo kuzabahanisha ku munsi w’imperuka),]]></translation>
<footnotes></footnotes>
</aya>
<aya number="13">
<translation><![CDATA[N’ibyo kurya bizabaniga ndetse n’ibihano bibabaza.]]></translation>
<footnotes></footnotes>
</aya>
<aya number="14">
<translation><![CDATA[Umunsi isi n’imisozi bizatigita, maze imisozi ikaba nk’ikirundo cy’umusenyi wanyanyagijwe.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri twaboherereje Intumwa (Muhamadi) ngo ibabere umuhamya nk’uko twoherereje Farawo Intumwa (Musa).]]></translation>
<footnotes></footnotes>
</aya>
<aya number="16">
<translation><![CDATA[Ariko Farawo yigometse ku ntumwa (Musa), nuko turamufata tumuhanisha ibihano bikomeye.]]></translation>
<footnotes></footnotes>
</aya>
<aya number="17">
<translation><![CDATA[Ni gute mwakwirinda ibihano kandi muhakana umunsi uzagira abana abasaza (kubera uko uzaba uteye ubwoba)?]]></translation>
<footnotes></footnotes>
</aya>
<aya number="18">
<translation><![CDATA[Kuri uwo munsi ikirere kizasatagurika. Isezerano rye (Allah) rizasohora nta gushidikanya.]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri ibi ni urwibutso. Bityo ushaka nayoboke inzira imuganisha kwa Nyagasani we.]]></translation>
<footnotes></footnotes>
</aya>
<aya number="20">
<translation><![CDATA[Mu by’ukuri Nyagasani wawe azi ko wowe (Muhamadi) n’itsinda muri kumwe mubyuka mugasenga hafi bibiri bya gatatu by’ijoro, cyangwa icya kabiri cyaryo, cyangwa se icya gatatu cyaryo. Kandi Allah ni We ugena indeshyo y’ijoro n’amanywa. Azi ko mutari gushobora kugaragira ijoro ryose, bityo yabagiriye impuhwe (araborohereza). Ku bw’ibyo, mujye musoma ibiboroheye muri Qur’an. Azi ko muri mwe hazabamo abarwayi, abandi bakaba bari mu ngendo bashakisha ingabire za Allah, naho abandi bakazaba bari ku rugamba barwana mu nzira ya Allah. Bityo, mujye musoma ibiboroheye muri yo, muhozeho iswala, mutange amaturo, munagurize Allah inguzanyo nziza (mutanga kubera We). Kandi icyiza cyose mwiteganyirije imbere, muzagisanga kwa Allah ari cyiza kurushaho kandi gifite ibihembo bihebuje. Munasabe imbabazi Allah, kuko mu by’ukuri Allah ari Nyir’ukubabarira ibyaha, Nyirimpuhwe.]]></translation>
<footnotes></footnotes>
</aya>
</sura>
<sura number="74">
<aya number="1">
<translation><![CDATA[Yewe uwitwikiriye (uvugwa aha ni Intumwa Muhamadi)!]]></translation>
<footnotes></footnotes>
</aya>
<aya number="2">
<translation><![CDATA[Haguruka uburire (ibiremwa),]]></translation>
<footnotes></footnotes>
</aya>
<aya number="3">
<translation><![CDATA[Unahe ikuzo Nyagasani wawe.]]></translation>
<footnotes></footnotes>
</aya>
<aya number="4">
<translation><![CDATA[Unasukure imyambaro yawe.]]></translation>
<footnotes></footnotes>
</aya>
<aya number="5">
<translation><![CDATA[Unitarure ibigirwamana.]]></translation>
<footnotes></footnotes>
</aya>
<aya number="6">
<translation><![CDATA[Ntukanatange (ikintu) ugamije indonke zitubutse.]]></translation>
<footnotes></footnotes>
</aya>
<aya number="7">
<translation><![CDATA[Kandi ujye wihangana kubera Nyagasani wawe.]]></translation>
<footnotes></footnotes>
</aya>
<aya number="8">
<translation><![CDATA[Ubwo impanda izavuzwa.]]></translation>
<footnotes></footnotes>
</aya>
<aya number="9">
<translation><![CDATA[Uwo munsi uzaba ari umunsi ukomeye,]]></translation>
<footnotes></footnotes>
</aya>
<aya number="10">
<translation><![CDATA[Uzaba utoroheye abahakanyi.]]></translation>
<footnotes></footnotes>
</aya>
<aya number="11">
<translation><![CDATA[(Yewe Muhamadi) ndekera uwo naremye ari wenyine (uvugwa aha ni Al Walid bun al Mughirat),]]></translation>
<footnotes></footnotes>
</aya>
<aya number="12">
<translation><![CDATA[Nkamuha imitungo itubutse,]]></translation>
<footnotes></footnotes>
</aya>
<aya number="13">
<translation><![CDATA[N’urubyaro rumukikije,]]></translation>
<footnotes></footnotes>
</aya>
<aya number="14">
<translation><![CDATA[Nkanamworohereza ubuzima.]]></translation>
<footnotes></footnotes>
</aya>
<aya number="15">
<translation><![CDATA[Nyuma y’ibyo byose, akaba yifuza ko namwongera,]]></translation>
<footnotes></footnotes>
</aya>
<aya number="16">
<translation><![CDATA[Oya! Mu by’ukuri yajyaga ahinyura amagambo yacu cyane.]]></translation>
<footnotes></footnotes>
</aya>
<aya number="17">
<translation><![CDATA[Nzamunaniza muhanisha ibihano bikomeye.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri yaratekereje maze afata umwanzuro (wo gutuka Allah n’Intumwa ye ndetse na Qur’an),]]></translation>
<footnotes></footnotes>
</aya>
<aya number="19">
<translation><![CDATA[Bityo, navumwe kubera umwanzuro yafashe!]]></translation>
<footnotes></footnotes>
</aya>
<aya number="20">
<translation><![CDATA[Niyongere avumwe kubera umwanzuro yafashe!]]></translation>
<footnotes></footnotes>
</aya>
<aya number="21">
<translation><![CDATA[Nuko (yubura amaso) areba (abari bamukikije),]]></translation>
<footnotes></footnotes>
</aya>
<aya number="22">
<translation><![CDATA[Maze azinga umunya, akambya agahanga,]]></translation>
<footnotes></footnotes>
</aya>
<aya number="23">
<translation><![CDATA[Nuko atera umugongo (ukuri), maze aribona.]]></translation>
<footnotes></footnotes>
</aya>
<aya number="24">
<translation><![CDATA[Aravuga ati “Ibi (Muhamadi yigisha) nta kindi biri cyo uretse ko ari uburozi (akomora ku barozi bo hambere bakomeye)!”]]></translation>
<footnotes></footnotes>
</aya>
<aya number="25">
<translation><![CDATA[“Ibi (Muhamadi yigisha) nta kindi biri cyo uretse ko ari amagambo y’umuntu!”]]></translation>
<footnotes></footnotes>
</aya>
<aya number="26">
<translation><![CDATA[Nzamutwikira mu muriro.]]></translation>
<footnotes></footnotes>
</aya>
<aya number="27">
<translation><![CDATA[N’iki cyakumenyesha uwo muriro?]]></translation>
<footnotes></footnotes>
</aya>
<aya number="28">
<translation><![CDATA[Nta cyo ureka ndetse nta n’icyo usigaza,]]></translation>
<footnotes></footnotes>
</aya>
<aya number="29">
<translation><![CDATA[Utwika imibiri ukanayishiririza.]]></translation>
<footnotes></footnotes>
</aya>
<aya number="30">
<translation><![CDATA[Urinzwe (n’abamalayika) cumi n’icyenda.]]></translation>
<footnotes></footnotes>
</aya>
<aya number="31">
<translation><![CDATA[Kandi nta bandi twagize abarinzi b’umuriro batari abamalayika. Ndetse twanashyizeho umubare wabo (cumi n’icyenda) kugira ngo tugerageze abahakanyi, no kugira ngo abahawe ibitabo bemere badashidikanya (ko Qur’an ari ukuri kuko ihuriye kuri uwo mubare wanditse mu bitabo byabo); ndetse no kugira ngo abemeramana barusheho kwemera, no kugira ngo abahawe igitabo n’abemeramana batagira ugushidikanya (ku byo bemeye), ndetse no kugira ngo abafite uburwayi (bw’uburyarya) mu mitima n’abahakanyi bavuge bati “Allah yari agamije iki mu gutanga uru rugero?” Uko ni ko Allah arekera mu buyobe uwo ashaka akanayobora uwo ashaka. Kandi nta wamenya ingabo za Nyagasani wawe utari We. Kandi uyu (muriro) nta kindi uri cyo usibye ko ari urwibutso ku bantu.]]></translation>
<footnotes></footnotes>
</aya>
<aya number="32">
<translation><![CDATA[Oya si ko biri! Ndahiye ukwezi.]]></translation>
<footnotes></footnotes>
</aya>
<aya number="33">
<translation><![CDATA[N’ijoro igihe ricyeye.]]></translation>
<footnotes></footnotes>
</aya>
<aya number="34">
<translation><![CDATA[N’igitondo igihe gitangaje.]]></translation>
<footnotes></footnotes>
</aya>
<aya number="35">
<translation><![CDATA[Mu by’ukuri uwo (muriro) ni kimwe mu (byago) bihambaye,]]></translation>
<footnotes></footnotes>
</aya>
<aya number="36">
<translation><![CDATA[Ukaba n’umuburo ku bantu;]]></translation>
<footnotes></footnotes>
</aya>
<aya number="37">
<translation><![CDATA[Ku wo ari we wese muri mwe ushaka kujya imbere (yiyegereza Nyagasani we) cyangwa gusubira inyuma (amwigomekaho).]]></translation>
<footnotes></footnotes>
</aya>
<aya number="38">
<translation><![CDATA[Buri wese azafungirwa (mu muriro) bitewe n’ibibi yakoze.]]></translation>
<footnotes></footnotes>
</aya>
<aya number="39">
<translation><![CDATA[Uretse abantu b’iburyo (b’abemera nyakuri),]]></translation>
<footnotes></footnotes>
</aya>
<aya number="40">
<translation><![CDATA[Bazaba bari mu busitani (Ijuru), babazanya]]></translation>
<footnotes></footnotes>
</aya>
<aya number="41">
<translation><![CDATA[Ku byerekeye inkozi z’ibibi, (maze bazibaze bati)]]></translation>
<footnotes></footnotes>
</aya>
<aya number="42">
<translation><![CDATA[“Ni iki cyabateye kuba muri mu muriro?”]]></translation>
<footnotes></footnotes>
</aya>
<aya number="43">
<translation><![CDATA[(Izo nkozi z’ibibi) zizavuga ziti “Ntitwari bamwe mu basenga,”]]></translation>
<footnotes></footnotes>
</aya>
<aya number="44">
<translation><![CDATA[Nta n’ubwo twajyaga tugaburira abakene,]]></translation>
<footnotes></footnotes>
</aya>
<aya number="45">
<translation><![CDATA[Kandi twajyaga tugirana ibiganiro n’abavuga ibidafite umumaro,]]></translation>
<footnotes></footnotes>
</aya>
<aya number="46">
<translation><![CDATA[Ndetse twajyaga duhinyura umunsi w’ibihembo (imperuka).]]></translation>
<footnotes></footnotes>
</aya>
<aya number="47">
<translation><![CDATA[Kugeza ubwo ukuri kudashidikanywaho (urupfu) kutugezeho.]]></translation>
<footnotes></footnotes>
</aya>
<aya number="48">
<translation><![CDATA[Bityo, nta buvugizi bw’abavugizi buzagira icyo bubamarira.]]></translation>
<footnotes></footnotes>
</aya>
<aya number="49">
<translation><![CDATA[None se ni iyihe mpamvu ituma (abahakanyi) batera umugongo urwibutso?]]></translation>
<footnotes></footnotes>
</aya>
<aya number="50">
<translation><![CDATA[Bameze nk’indogobe z’agasozi ziruka (zifite ubwoba),]]></translation>
<footnotes></footnotes>
</aya>
<aya number="51">
<translation><![CDATA[Zihunga intare!]]></translation>
<footnotes></footnotes>
</aya>
<aya number="52">
<translation><![CDATA[Ahubwo buri wese muri bo aba ashaka ko yahishurirwa ibitabo birambuye (bishimangira ko Isilamu ari idini ry’ukuri).]]></translation>
<footnotes></footnotes>
</aya>
<aya number="53">
<translation><![CDATA[Oya si ko biri! Ahubwo ntibatinya umunsi w’imperuka.]]></translation>
<footnotes></footnotes>
</aya>
<aya number="54">
<translation><![CDATA[Oya si ko biri! Mu by’ukuri iyi (Qur’an) ni urwibutso.]]></translation>
<footnotes></footnotes>
</aya>
<aya number="55">
<translation><![CDATA[Bityo, ushaka (ko imubera urwibutso) nayibuke (ayisoma, anatekereza ku nyigisho ziyikubiyemo).]]></translation>
<footnotes></footnotes>
</aya>
<aya number="56">
<translation><![CDATA[Kandi ntibashobora kwibuka keretse Allah abishatse. Ni We ukwiriye gutinywa, ndetse ni na We utanga imbabazi.]]></translation>
<footnotes></footnotes>
</aya>
</sura>
<sura number="75">
<aya number="1">
<translation><![CDATA[Ndahiye umunsi w’izuka,]]></translation>
<footnotes></footnotes>
</aya>
<aya number="2">
<translation><![CDATA[Nanarahiye umutima (w’umwemeramana) ugaya nyirawo (kubera guteshuka ku nzira igororotse).]]></translation>
<footnotes></footnotes>
</aya>
<aya number="3">
<translation><![CDATA[Ese umuntu (w’umuhakanyi) akeka ko tutazakoranya amagufa ye (tumuzura)?]]></translation>
<footnotes></footnotes>
</aya>
<aya number="4">
<translation><![CDATA[Ni byo! Dushoboye no kuringaniza imitwe y’intoki ze (imirongo iyiriho igasubira nk’uko yari imeze mbere).]]></translation>
<footnotes></footnotes>
</aya>
<aya number="5">
<translation><![CDATA[Ahubwo umuntu (ahakana izuka) ashaka icyatuma akomeza kwibera mu bwangizi!]]></translation>
<footnotes></footnotes>
</aya>
<aya number="6">
<translation><![CDATA[Abaza (akerensa) ati “Uwo munsi w’izuka uzaba ryari?”]]></translation>
<footnotes></footnotes>
</aya>
<aya number="7">
<translation><![CDATA[(Uwo munsi uzaba) igihe amaso azakanaguzwa (kubera ubwoba),]]></translation>
<footnotes></footnotes>
</aya>
<aya number="8">
<translation><![CDATA[N’ukwezi kukazima,]]></translation>
<footnotes></footnotes>
</aya>
<aya number="9">
<translation><![CDATA[Ndetse izuba n’ukwezi bigahurizwa hamwe (kimwe kikinjira mu kindi).]]></translation>
<footnotes></footnotes>
</aya>
<aya number="10">
<translation><![CDATA[Icyo gihe umuntu azavuga ati “Ni he ho guhungira?”]]></translation>
<footnotes></footnotes>
</aya>
<aya number="11">
<translation><![CDATA[(Azabwirwa ati) “Oya! Nta ho guhungira hahari!”]]></translation>
<footnotes></footnotes>
</aya>
<aya number="12">
<translation><![CDATA[Kuri uwo munsi, igarukiro rizaba ari kwa Nyagasani wawe (wenyine).]]></translation>
<footnotes></footnotes>
</aya>
<aya number="13">
<translation><![CDATA[Kuri uwo munsi, umuntu azabwirwa ibyo yakoze mbere n’ibyo yaherutse (byaba ibyiza cyangwa ibibi).]]></translation>
<footnotes></footnotes>
</aya>
<aya number="14">
<translation><![CDATA[Ahubwo umuntu azibera umuhamya w’ibyo yakoze (kuko ingingo z’umubiri we ari zo zizamushinja ibyo yakoze).]]></translation>
<footnotes></footnotes>
</aya>
<aya number="15">
<translation><![CDATA[Kabone n’ubwo yatanga impamvu ze (agamije kwiregura).]]></translation>
<footnotes></footnotes>
</aya>
<aya number="16">
<translation><![CDATA[(Yewe Muhamadi), ntukanyeganyeze ururimi rwawe kubera ubwira ngo (Qur’an) itagucika (ugira ngo uvuge ibyo uhishurirwa, ahubwo ujye utega amatwi wumve ibyo uba uhishurirwa na Malayika Jibrilu).]]></translation>
<footnotes></footnotes>
</aya>
<aya number="17">
<translation><![CDATA[Mu by’ukuri ni twe tuzayikusanyiriza (mu gituza cyawe) kandi ni natwe tuzakwigisha kuyisoma (Qur’an),]]></translation>
<footnotes></footnotes>
</aya>
<aya number="18">
<translation><![CDATA[Nituyigusomera (binyuze kuri Malayika wacu), ujye ukurikira isomwa ryayo.]]></translation>
<footnotes></footnotes>
</aya>
<aya number="19">
<translation><![CDATA[Hanyuma ni twe (Allah) tuzayigusobanurira.]]></translation>
<footnotes></footnotes>
</aya>
<aya number="20">
<translation><![CDATA[(Ibyo mukeka ko mutazazurwa mukanabazwa ibyo mwakoze) si ko biri; ahubwo mukunda ubuzima bwo ku isi butaramba,]]></translation>
<footnotes></footnotes>
</aya>
<aya number="21">
<translation><![CDATA[Mukirengagiza imperuka.]]></translation>
<footnotes></footnotes>
</aya>
<aya number="22">
<translation><![CDATA[Kuri uwo munsi, uburanga (bw’abemeramana) buzaba burabagirana,]]></translation>
<footnotes></footnotes>
</aya>
<aya number="23">
<translation><![CDATA[Bureba Nyagasani wabwo.]]></translation>
<footnotes></footnotes>
</aya>
<aya number="24">
<translation><![CDATA[Kuri uwo munsi kandi, uburanga (bw’abahakanyi) buzaba bwijimye,]]></translation>
<footnotes></footnotes>
</aya>
<aya number="25">
<translation><![CDATA[Bibaza ko bagiye guhura n’ishyano.]]></translation>
<footnotes></footnotes>
</aya>
<aya number="26">
<translation><![CDATA[Uramenye (utazarutisha isi imperuka, kuko) iyo (roho) igeze mu ngoto (igihe cyo gupfa),]]></translation>
<footnotes></footnotes>
</aya>
<aya number="27">
<translation><![CDATA[Hanyuma hakavugwa ngo “Ni nde wamutabara (akamurinda urupfu)?”]]></translation>
<footnotes></footnotes>
</aya>
<aya number="28">
<translation><![CDATA[Nuko (ugiye gupfa) akamenya ko igihe cyo gutandukana (gupfa) cyageze.]]></translation>
<footnotes></footnotes>
</aya>
<aya number="29">
<translation><![CDATA[Maze (kubera ububabare bwo gukurwamo roho), ukuguru kwe kuzahuzwa n’ukundi.]]></translation>
<footnotes></footnotes>
</aya>
<aya number="30">
<translation><![CDATA[Kuri uwo munsi, (wowe muntu ukuwemo roho) uzerekezwa kwa Nyagasani wawe.]]></translation>
<footnotes></footnotes>
</aya>
<aya number="31">
<translation><![CDATA[Ariko (umuhakanyi) ntiyigeze yemera ndetse nta n’ubwo yigeze asali,]]></translation>
<footnotes></footnotes>
</aya>
<aya number="32">
<translation><![CDATA[Ahubwo yahinyuye (Qur’an) maze ayitera umugongo,]]></translation>
<footnotes></footnotes>
</aya>
<aya number="33">
<translation><![CDATA[Hanyuma akagenda yibona yerekeza mu muryango we,]]></translation>
<footnotes></footnotes>
</aya>
<aya number="34">
<translation><![CDATA[Ufite akaga (yewe muntu w’umuhakanyi)! Kandi na none ufite akaga!]]></translation>
<footnotes></footnotes>
</aya>
<aya number="35">
<translation><![CDATA[Nyamara ufite akaga (yewe muntu w’umuhakanyi)! Kandi ufite akaga!]]></translation>
<footnotes></footnotes>
</aya>
<aya number="36">
<translation><![CDATA[Ese umuntu yibwira ko azarekwa gusa (atabajijwe ibyo yakoze ngo abihemberwe cyangwa ngo abihanirwe)?]]></translation>
<footnotes></footnotes>
</aya>
<aya number="37">
<translation><![CDATA[Ese ntiyari intanga mu masohoro asohowe?]]></translation>
<footnotes></footnotes>
</aya>
<aya number="38">
<translation><![CDATA[Hanyuma akaba urusoro rw’amaraso, maze Allah akamurema, akanamutunganya (akaba umuntu wuzuye)?]]></translation>
<footnotes></footnotes>
</aya>
<aya number="39">
<translation><![CDATA[Maze akamuremamo ibitsina bibiri: gabo na gore,]]></translation>
<footnotes></footnotes>
</aya>
<aya number="40">
<translation><![CDATA[Ese uwo (Allah ukora ibyo) si We ushoboye kuzura abapfuye?]]></translation>
<footnotes></footnotes>
</aya>
</sura>
<sura number="76">
<aya number="1">
<translation><![CDATA[Ese nta gihe kirekire cyabayeho umuntu ari ikintu kitazwi?]]></translation>
<footnotes></footnotes>
</aya>
<aya number="2">
<translation><![CDATA[Mu by’ukuri twaremye umuntu mu ntanga zivanze (iz’umugabo n’iz’umugore) kugira ngo tumugerageze. (Ni yo mpamvu) twamuhaye kumva no kubona.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri twamweretse inzira; kugira ngo nabishaka ahitemo kwemera cyangwa guhakana (Nyagasani we).]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri abahakanyi twabateguriye (kuzabahanisha) iminyururu, ingoyi ndetse n’umuriro ugurumana.]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri abakiranutsi bazanywera mu kirahuri (cy’ikinyobwa kidasindisha) kivanze n’amazi ya Kafuur,]]></translation>
<footnotes></footnotes>
</aya>
<aya number="6">
<translation><![CDATA[(Iyo Kafuur) ni isoko y’amazi (yo mu ijuru) abagaragu ba Allah bazanywaho, ikazajya ivubura amazi menshi (bakayerekeza aho bashaka),]]></translation>
<footnotes></footnotes>
</aya>
<aya number="7">
<translation><![CDATA[(Abo bakiranutsi) ni abesa imihigo (yabo bahigiye Allah), bakanatinya umunsi ikibi cyawo kizakwira hose (umunsi w’imperuka),]]></translation>
<footnotes></footnotes>
</aya>
<aya number="8">
<translation><![CDATA[Bakanaha amafunguro abakene, imfubyi n’imbohe, kabone n’iyo na bo baba bayakeneye,]]></translation>
<footnotes></footnotes>
</aya>
<aya number="9">
<translation><![CDATA[(Bavuga bati) “Rwose, turabagaburira kubera gushaka kwishimirwa na Allah. Nta nyiturano cyangwa ishimwe tubashakaho.”]]></translation>
<footnotes></footnotes>
</aya>
<aya number="10">
<translation><![CDATA[“Rwose dutinya umunsi ukomeye kandi uzaba urimo ingorane, uturutse kwa Nyagasani wacu, uzatuma (uburanga bw’abahakanyi) bwijima.”]]></translation>
<footnotes></footnotes>
</aya>
<aya number="11">
<translation><![CDATA[Bityo, Allah azabarinda (abamwemeye) ibibi by’uwo munsi, kandi azabaha kurabagirana (mu buranga bwabo) ndetse n’ibyishimo.]]></translation>
<footnotes></footnotes>
</aya>
<aya number="12">
<translation><![CDATA[Azanabagororera ijuru n’imyambaro y’ihariri kubera ko barangwaga no kwihangana,]]></translation>
<footnotes></footnotes>
</aya>
<aya number="13">
<translation><![CDATA[Bazaba begamye ku bitanda bitatse, (kandi mu Ijuru) ntibazigera bahumva ubushyuhe bw’izuba cyangwa imbeho bikabije,]]></translation>
<footnotes></footnotes>
</aya>
<aya number="14">
<translation><![CDATA[Kandi igicucu (cy’ibiti byo mu ijuru) kizaba kibegereye, ndetse n’imbuto zabyo zizabegerezwa.]]></translation>
<footnotes></footnotes>
</aya>
<aya number="15">
<translation><![CDATA[Bazazengurutswamo amasahane ya Feza (ariho ibiribwa byiza) n’ibikombe bikozwe mu birahuri,]]></translation>
<footnotes></footnotes>
</aya>
<aya number="16">
<translation><![CDATA[Ibirahuri bikoze muri Feza, byuzuye neza (bijyanye n’ibyifuzo bya buri wese).]]></translation>
<footnotes></footnotes>
</aya>
<aya number="17">
<translation><![CDATA[Bazanahabwa ikirahuri (cy’ikinyobwa kidasindisha) kivanze na tangawizi,]]></translation>
<footnotes></footnotes>
</aya>
<aya number="18">
<translation><![CDATA[Izavomwa mu isoko yitwa Salisabila.]]></translation>
<footnotes></footnotes>
</aya>
<aya number="19">
<translation><![CDATA[Bazaba bazengurukwamo n’abana b’abahungu bahoraho (badasaza cyangwa ngo bapfe, babaha amafunguro), ubabonye wagira ngo ni inigi zishashagirana (Lu’ulu’u) zanyanyagijwe.]]></translation>
<footnotes></footnotes>
</aya>
<aya number="20">
<translation><![CDATA[Kandi nunarebayo (mu Ijuru) uzabona ingabire (zitagereranywa) ndetse n’ubwami buhebuje.]]></translation>
<footnotes></footnotes>
</aya>
<aya number="21">
<translation><![CDATA[Bazaba bambaye imyambaro y’icyatsi kibisi ikoze mu ihariri yorohereye n’iremereye. Bazanambikirwamo ibikomo bya Feza kandi Nyagasani wabo azabaha ikinyobwa gisukuye.]]></translation>
<footnotes></footnotes>
</aya>
<aya number="22">
<translation><![CDATA[(Bazanabwirwa bati) “Mu by’ukuri ibi ni ibihembo byanyu, kandi umuhate wanyu warakiriwe.”]]></translation>
<footnotes></footnotes>
</aya>
<aya number="23">
<translation><![CDATA[Mu by’ukuri (yewe Muhamadi) ni twe twaguhishuriye Qur’an mu byiciro,]]></translation>
<footnotes></footnotes>
</aya>
<aya number="24">
<translation><![CDATA[Bityo, ihanganire itegeko rya Nyagasani wawe, kandi ntuzumvire umunyabyaha cyangwa umuhakanyi muri bo.]]></translation>
<footnotes></footnotes>
</aya>
<aya number="25">
<translation><![CDATA[Kandi ujye usingiza izina rya Nyagasani wawe mu gitondo no ku gicamunsi,]]></translation>
<footnotes></footnotes>
</aya>
<aya number="26">
<translation><![CDATA[Na nijoro umwubamire kandi unamusingize igihe kirekire mu ijoro.]]></translation>
<footnotes></footnotes>
</aya>
<aya number="27">
<translation><![CDATA[Mu by’ukuri abo (bahakanyi) bakunda ubuzima bwo ku isi butaramba, bakirengagiza umunsi uremereye (w’ibihano).]]></translation>
<footnotes></footnotes>
</aya>
<aya number="28">
<translation><![CDATA[Ni twe twabaremye dukomeza ingingo zabo. Kandi tubishatse twabasimbuza abandi bameze nka bo.]]></translation>
<footnotes></footnotes>
</aya>
<aya number="29">
<translation><![CDATA[Mu by’ukuri iyi (mirongo ya Qur’an) ni urwibutso, bityo ushaka nayoboke inzira imuganisha kwa Nyagasani we.]]></translation>
<footnotes></footnotes>
</aya>
<aya number="30">
<translation><![CDATA[Kandi nta cyo mwashaka (ngo mukigereho) keretse Allah abishatse. Mu by’ukuri Allah ni Umumenyi uhebuje, Nyirubugenge buhambaye.]]></translation>
<footnotes></footnotes>
</aya>
<aya number="31">
<translation><![CDATA[Yinjiza mu mpuhwe ze uwo ashaka. Naho inkozi z’ibibi yaziteguriye ibihano bibabaza.]]></translation>
<footnotes></footnotes>
</aya>
</sura>
<sura number="77">
<aya number="1">
<translation><![CDATA[Ndahiye imiyaga yoherezwa ikurikiranye,]]></translation>
<footnotes></footnotes>
</aya>
<aya number="2">
<translation><![CDATA[N’imiyaga y’inkubi,]]></translation>
<footnotes></footnotes>
</aya>
<aya number="3">
<translation><![CDATA[N’imiyaga ikwirakwiza ibicu n’imvura,]]></translation>
<footnotes></footnotes>
</aya>
<aya number="4">
<translation><![CDATA[N’(imirongo ya Qur’an) itandukanya ukuri n’ikinyoma,]]></translation>
<footnotes></footnotes>
</aya>
<aya number="5">
<translation><![CDATA[N’abamalayika bazanira amahishurirwa (Intumwa za Allah),]]></translation>
<footnotes></footnotes>
</aya>
<aya number="6">
<translation><![CDATA[Kugira ngo avaneho urwitwazo cyangwa kugira ngo aburire.]]></translation>
<footnotes></footnotes>
</aya>
<aya number="7">
<translation><![CDATA[Mu by’ukuri ibyo musezeranywa bizasohora.]]></translation>
<footnotes></footnotes>
</aya>
<aya number="8">
<translation><![CDATA[Igihe inyenyeri zizakurwaho (urumuri rwazo rukazima),]]></translation>
<footnotes></footnotes>
</aya>
<aya number="9">
<translation><![CDATA[N’igihe ikirere kizasandazwa,]]></translation>
<footnotes></footnotes>
</aya>
<aya number="10">
<translation><![CDATA[N’igihe imisozi izariturwa igatumuka nk’ivumbi,]]></translation>
<footnotes></footnotes>
</aya>
<aya number="11">
<translation><![CDATA[N’igihe Intumwa zizakoranyirizwa hamwe ku gihe cyagenwe (kugira ngo zitange ubuhamya ku bo zatumweho),]]></translation>
<footnotes></footnotes>
</aya>
<aya number="12">
<translation><![CDATA[Ni uwuhe munsi (ibyo byose) byarindirijwe?]]></translation>
<footnotes></footnotes>
</aya>
<aya number="13">
<translation><![CDATA[Ni ku munsi w’urubanza (ubwo Allah azakiranura ibiremwa).]]></translation>
<footnotes></footnotes>
</aya>
<aya number="14">
<translation><![CDATA[Ni iki cyakumenyesha umunsi w’urubanza icyo uzaba uri cyo?]]></translation>
<footnotes></footnotes>
</aya>
<aya number="15">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="16">
<translation><![CDATA[Ese ntitworetse abo hambere?]]></translation>
<footnotes></footnotes>
</aya>
<aya number="17">
<translation><![CDATA[Nuko tukabakurikiza abo hanyuma?]]></translation>
<footnotes></footnotes>
</aya>
<aya number="18">
<translation><![CDATA[Uko ni ko tugenza inkozi z’ibibi,]]></translation>
<footnotes></footnotes>
</aya>
<aya number="19">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="20">
<translation><![CDATA[Ese ntitwabaremye mu mazi aciriritse?]]></translation>
<footnotes></footnotes>
</aya>
<aya number="21">
<translation><![CDATA[Nuko tukayashyira mu cyicaro gitekanye (nyababyeyi),]]></translation>
<footnotes></footnotes>
</aya>
<aya number="22">
<translation><![CDATA[Kugeza igihe kizwi.]]></translation>
<footnotes></footnotes>
</aya>
<aya number="23">
<translation><![CDATA[Nuko tukagena (imikurire y’umwana n’ivuka rye) kandi ni twe duhebuje mu kugena.]]></translation>
<footnotes></footnotes>
</aya>
<aya number="24">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="25">
<translation><![CDATA[Ese isi ntitwayigize ihuriro,]]></translation>
<footnotes></footnotes>
</aya>
<aya number="26">
<translation><![CDATA[Ry’abazima (bayituyeho) n’abapfuye (bayishyinguwemo)?]]></translation>
<footnotes></footnotes>
</aya>
<aya number="27">
<translation><![CDATA[Hanyuma tukanayishyiramo imisozi miremire, ndetse tukabaha n’amazi y’urubogobogo?]]></translation>
<footnotes></footnotes>
</aya>
<aya number="28">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="29">
<translation><![CDATA[(Abahakanyi bazabwirwa bati) “Ngaho nimujye aho mwajyaga muhinyura (mu muriro wa Jahanamu)!”]]></translation>
<footnotes></footnotes>
</aya>
<aya number="30">
<translation><![CDATA[“Ngaho nimujye mu gicucu (cy’umwotsi wa Jahanamu) kigabanyijemo amashami atatu”,]]></translation>
<footnotes></footnotes>
</aya>
<aya number="31">
<translation><![CDATA[“Nta bwugamo gitanga ndetse nta n’ubwo kirinda ikibatsi cy’umuriro”,]]></translation>
<footnotes></footnotes>
</aya>
<aya number="32">
<translation><![CDATA[Mu by’ukuri (uwo muriro) utera ibishashi bingana n’inyubako nini,]]></translation>
<footnotes></footnotes>
</aya>
<aya number="33">
<translation><![CDATA[(Ibyo bishashi) bimeze nk’ingamiya z’amagaju.]]></translation>
<footnotes></footnotes>
</aya>
<aya number="34">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="35">
<translation><![CDATA[Kuri uwo munsi, nta cyo bazaba bashobora kuvuga.]]></translation>
<footnotes></footnotes>
</aya>
<aya number="36">
<translation><![CDATA[Nta n’uburenganzira bazahabwa bwo kugira urwitwazo batanga.]]></translation>
<footnotes></footnotes>
</aya>
<aya number="37">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="38">
<translation><![CDATA[Uwo uzaba ari umunsi w’urubanza, ubwo (mwe) n’abo hambere, tuzaba twabakoranyirije hamwe.]]></translation>
<footnotes></footnotes>
</aya>
<aya number="39">
<translation><![CDATA[Niba hari amayeri mufite (yo guhunga ibihano byanjye), ngaho nimuyankorere.]]></translation>
<footnotes></footnotes>
</aya>
<aya number="40">
<translation><![CDATA[Kuri uwo munsi (w’izuka), ibihano bikaze bizaba kuri ba bandi bahinyuraga (uwo munsi).]]></translation>
<footnotes></footnotes>
</aya>
<aya number="41">
<translation><![CDATA[Mu by’ukuri abagandukira (Allah), (ku munsi w’imperuka) bazaba bari hagati y’ibicucu (by’ibiti byo mu ijuru) ndetse n’amasoko (atemba),]]></translation>
<footnotes></footnotes>
</aya>
<aya number="42">
<translation><![CDATA[(Bazaba bahabwamo) n’imbuto (z’amoko anyuranye) bazajya bifuza;]]></translation>
<footnotes></footnotes>
</aya>
<aya number="43">
<translation><![CDATA[(Bazabwirwa bati) “Nimurye, munywe kandi mugubwe neza kubera ibyo mwajyaga mukora.”]]></translation>
<footnotes></footnotes>
</aya>
<aya number="44">
<translation><![CDATA[Mu by’ukuri uko ni ko tugororera abakoze neza.]]></translation>
<footnotes></footnotes>
</aya>
<aya number="45">
<translation><![CDATA[Ibihano bikaze bizaba kuri ba bandi bahinyura (umunsi w’izuka).]]></translation>
<footnotes></footnotes>
</aya>
<aya number="46">
<translation><![CDATA[(Yemwe bahakanyi) “Nimurye munishimishe by’igihe gito (mu buzima bwo ku isi), kuko rwose muri inkozi z’ibibi.”]]></translation>
<footnotes></footnotes>
</aya>
<aya number="47">
<translation><![CDATA[Ibihano bikaze bizaba kuri ba bandi bahinyura (umunsi w’izuka).]]></translation>
<footnotes></footnotes>
</aya>
<aya number="48">
<translation><![CDATA[N’iyo babwiwe bati “Nimwuname (musali)!” Ntabwo bunama (ngo basali).]]></translation>
<footnotes></footnotes>
</aya>
<aya number="49">
<translation><![CDATA[Ibihano bikaze bizaba kuri ba bandi bahinyura (umunsi w’izuka).]]></translation>
<footnotes></footnotes>
</aya>
<aya number="50">
<translation><![CDATA[None se nyuma y’iyi (Qur’an) ni ayahe magambo yandi bazemera?]]></translation>
<footnotes></footnotes>
</aya>
</sura>
<sura number="78">
<aya number="1">
<translation><![CDATA[Ni iki (abahakanyi b’abakurayishi) babazanyaho?]]></translation>
<footnotes></footnotes>
</aya>
<aya number="2">
<translation><![CDATA[Ku nkuru ihambaye (Qur’an n’umunsi w’imperuka),]]></translation>
<footnotes></footnotes>
</aya>
<aya number="3">
<translation><![CDATA[(Iyo nkuru) batavugaho rumwe (hagati y’abayemera n’abayihakana).]]></translation>
<footnotes></footnotes>
</aya>
<aya number="4">
<translation><![CDATA[Oya! Rwose bidatinze bazamenya!]]></translation>
<footnotes></footnotes>
</aya>
<aya number="5">
<translation><![CDATA[Oya nanone! Bidatinze bazamenya!]]></translation>
<footnotes></footnotes>
</aya>
<aya number="6">
<translation><![CDATA[Ese isi ntitwayigize nk’isaso?]]></translation>
<footnotes></footnotes>
</aya>
<aya number="7">
<translation><![CDATA[N’imisozi tukayigira nk’imambo?]]></translation>
<footnotes></footnotes>
</aya>
<aya number="8">
<translation><![CDATA[Tukanabarema muri ibitsina byombi (gabo na gore)?]]></translation>
<footnotes></footnotes>
</aya>
<aya number="9">
<translation><![CDATA[Kandi ibitotsi byanyu twabigize uburyo bw’ikiruhuko.]]></translation>
<footnotes></footnotes>
</aya>
<aya number="10">
<translation><![CDATA[N’ijoro turigira nk’umwambaro (binyuze mu mwijima waryo).]]></translation>
<footnotes></footnotes>
</aya>
<aya number="11">
<translation><![CDATA[N’amanywa tuyagira ayo gushakiramo imibereho.]]></translation>
<footnotes></footnotes>
</aya>
<aya number="12">
<translation><![CDATA[Tunubaka hejuru yanyu (ibirere) birindwi bikomeye.]]></translation>
<footnotes></footnotes>
</aya>
<aya number="13">
<translation><![CDATA[Ndetse (n’izuba) turigira itara rimurika cyane.]]></translation>
<footnotes></footnotes>
</aya>
<aya number="14">
<translation><![CDATA[Tunamanura mu bicu amazi menshi yisuka,]]></translation>
<footnotes></footnotes>
</aya>
<aya number="15">
<translation><![CDATA[Kugira ngo tuyamereshe impeke n’ibimera,]]></translation>
<footnotes></footnotes>
</aya>
<aya number="16">
<translation><![CDATA[N’imirima y’ibiti by’inzitane.]]></translation>
<footnotes></footnotes>
</aya>
<aya number="17">
<translation><![CDATA[Mu by’ukuri umunsi w’urubanza ufite igihe ntarengwa,]]></translation>
<footnotes></footnotes>
</aya>
<aya number="18">
<translation><![CDATA[Umunsi impanda izavuzwa, maze mukaza muri amatsinda.]]></translation>
<footnotes></footnotes>
</aya>
<aya number="19">
<translation><![CDATA[N’ikirere kizakingurwa maze gihinduke nk’amarembo,]]></translation>
<footnotes></footnotes>
</aya>
<aya number="20">
<translation><![CDATA[N’imisozi izakurwa mu myanya yayo, imere nk’ibirorirori.]]></translation>
<footnotes></footnotes>
</aya>
<aya number="21">
<translation><![CDATA[Mu by’ukuri umuriro wa Jahanamu urarekereje,]]></translation>
<footnotes></footnotes>
</aya>
<aya number="22">
<translation><![CDATA[Ni wo garukiro ry’ibyigomeke,]]></translation>
<footnotes></footnotes>
</aya>
<aya number="23">
<translation><![CDATA[Bizawubamo imyaka n’imyaniko.]]></translation>
<footnotes></footnotes>
</aya>
<aya number="24">
<translation><![CDATA[(Ibyo byigomeke) ntibizawumvamo amafu cyangwa ikinyobwa,]]></translation>
<footnotes></footnotes>
</aya>
<aya number="25">
<translation><![CDATA[Uretse amazi yatuye n’amashyira,]]></translation>
<footnotes></footnotes>
</aya>
<aya number="26">
<translation><![CDATA[(Ibyo bikazaba) ari igihembo gikwiye (ibikorwa bibi bakoraga).]]></translation>
<footnotes></footnotes>
</aya>
<aya number="27">
<translation><![CDATA[Kuko mu by’ukuri batajyaga bizera ibarura,]]></translation>
<footnotes></footnotes>
</aya>
<aya number="28">
<translation><![CDATA[Ndetse banahinyuraga amagambo yacu cyane.]]></translation>
<footnotes></footnotes>
</aya>
<aya number="29">
<translation><![CDATA[Kandi byose twarabibaruye mu nyandiko.]]></translation>
<footnotes></footnotes>
</aya>
<aya number="30">
<translation><![CDATA[Ngaho nimusogongere (ingaruka z’ibikorwa byanyu bibi), kandi nta kindi tubongerera usibye ibihano.]]></translation>
<footnotes></footnotes>
</aya>
<aya number="31">
<translation><![CDATA[Mu by’ukuri abagandukira Allah bazabona intsinzi (Ijuru);]]></translation>
<footnotes></footnotes>
</aya>
<aya number="32">
<translation><![CDATA[Ubusitani n’imizabibu,]]></translation>
<footnotes></footnotes>
</aya>
<aya number="33">
<translation><![CDATA[N’inkumi z’urungano (Huur-ul Ayn),]]></translation>
<footnotes></footnotes>
</aya>
<aya number="34">
<translation><![CDATA[Ndetse n’ibirahuri byuzuye (ibinyobwa bidasindisha).]]></translation>
<footnotes></footnotes>
</aya>
<aya number="35">
<translation><![CDATA[Nta magambo adafite umumaro cyangwa ikinyoma bazumviramo.]]></translation>
<footnotes></footnotes>
</aya>
<aya number="36">
<translation><![CDATA[(Ibyo bizaba) ari ibihembo biturutse kwa Nyagasani wawe; impano ijyanye (n’ibikorwa byabo).]]></translation>
<footnotes></footnotes>
</aya>
<aya number="37">
<translation><![CDATA[Nyagasani w’ibirere n’isi n’ibiri hagati yabyo, Nyirimpuhwe. (Ku munsi w’imperuka), nta bushobozi bwo kugira icyo bamuvugisha bazaba bafite (keretse abishatse).]]></translation>
<footnotes></footnotes>
</aya>
<aya number="38">
<translation><![CDATA[Umunsi Roho (Malayika Jiburilu) n’abandi bamalayika bazahagarara ku mirongo, ntibazavuga keretse uwo (Allah) Nyirimpuhwe azabihera uburenganzira, kandi akavuga ibiri ukuri.]]></translation>
<footnotes></footnotes>
</aya>
<aya number="39">
<translation><![CDATA[Uwo munsi ni ukuri (uzaza nta gushidikanya). Bityo, ubishaka yakwiteganyiriza kwa Nyagasani we aho azashyikira.]]></translation>
<footnotes></footnotes>
</aya>
<aya number="40">
<translation><![CDATA[Mu by’ukuri twababuriye ibihano byegereje; umunsi umuntu azabona ibyo yakoze, naho umuhakanyi akazavuga ati “Iyaba nari mbaye igitaka.”]]></translation>
<footnotes></footnotes>
</aya>
</sura>
<sura number="79">
<aya number="1">
<translation><![CDATA[Ndahiye abamalayika bashikanuza (roho z’abahakanyi) n’ubukana buhambaye,]]></translation>
<footnotes></footnotes>
</aya>
<aya number="2">
<translation><![CDATA[N’abamalayika bakuramo (roho z’abemeramana) bitonze,]]></translation>
<footnotes></footnotes>
</aya>
<aya number="3">
<translation><![CDATA[N’abamalayika bogoga ikirere bihuta (batwaye izo roho),]]></translation>
<footnotes></footnotes>
</aya>
<aya number="4">
<translation><![CDATA[N’abamalayika bihutana (ubutumwa babuzaniye Intumwa za Allah ku isi).]]></translation>
<footnotes></footnotes>
</aya>
<aya number="5">
<translation><![CDATA[N’abamalayika bashyira mu bikorwa ibyo bategetswe.]]></translation>
<footnotes></footnotes>
</aya>
<aya number="6">
<translation><![CDATA[Umunsi (impanda ya mbere izavuzwa), maze isi n’imisozi bigatigita bikabije (buri kiremwa kigapfa),]]></translation>
<footnotes></footnotes>
</aya>
<aya number="7">
<translation><![CDATA[(Umutingito wa mbere) uzakurikirwa n’undi mutingito (maze buri kiremwa kizuke),]]></translation>
<footnotes></footnotes>
</aya>
<aya number="8">
<translation><![CDATA[Uwo munsi imitima (ya bamwe) izaba ifite ubwoba n’agahinda,]]></translation>
<footnotes></footnotes>
</aya>
<aya number="9">
<translation><![CDATA[Ndetse n’indoro yabo izaba yaciye bugufi (isuzuguritse).]]></translation>
<footnotes></footnotes>
</aya>
<aya number="10">
<translation><![CDATA[Bazavuga bati “Ese mu by’ukuri tuzasubizwa mu buzima (bwacu bwo ku isi) twahozemo?”]]></translation>
<footnotes></footnotes>
</aya>
<aya number="11">
<translation><![CDATA[“Ese n’iyo twaba twabaye amagufa ashangutse?”]]></translation>
<footnotes></footnotes>
</aya>
<aya number="12">
<translation><![CDATA[Bazavuga bati “Uko kugaruka kwacu (ku isi twifuza) kwaba ari igihombo!”]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri hazabaho indi mpanda izavuzwa rimwe gusa.]]></translation>
<footnotes></footnotes>
</aya>
<aya number="14">
<translation><![CDATA[Icyo gihe bazisanga imusozi (bongeye kuba bazima nyuma yo gupfa).]]></translation>
<footnotes></footnotes>
</aya>
<aya number="15">
<translation><![CDATA[Ese inkuru ya Musa yakugezeho?]]></translation>
<footnotes></footnotes>
</aya>
<aya number="16">
<translation><![CDATA[Ubwo Nyagasani we yamuhamagaraga ari mu kibaya gitagatifu cya Tuwa (agira ati),]]></translation>
<footnotes></footnotes>
</aya>
<aya number="17">
<translation><![CDATA[“Jya kwa Farawo kuko rwose yigometse.”]]></translation>
<footnotes></footnotes>
</aya>
<aya number="18">
<translation><![CDATA[Umubwire uti “Ese ushobora kwiyeza (ukareka icyaha cy’ubuhakanyi, ukaba umwemeramana)?”]]></translation>
<footnotes></footnotes>
</aya>
<aya number="19">
<translation><![CDATA[“Nkakuyobora kwa Nyagasani wawe kugira ngo umutinye?”]]></translation>
<footnotes></footnotes>
</aya>
<aya number="20">
<translation><![CDATA[Nuko (Musa) amwereka igitangaza gihambaye.]]></translation>
<footnotes></footnotes>
</aya>
<aya number="21">
<translation><![CDATA[Ariko (Farawo) yarahinyuye aranigomeka;]]></translation>
<footnotes></footnotes>
</aya>
<aya number="22">
<translation><![CDATA[Maze atera umugongo akataza (ashishikariza abantu be kudakurikira Musa).]]></translation>
<footnotes></footnotes>
</aya>
<aya number="23">
<translation><![CDATA[Nuko akoranya (abantu be), avuga mu ijwi riranguruye,]]></translation>
<footnotes></footnotes>
</aya>
<aya number="24">
<translation><![CDATA[Agira ati “Ni njye nyagasani wanyu w’ikirenga.”]]></translation>
<footnotes></footnotes>
</aya>
<aya number="25">
<translation><![CDATA[Bityo Allah amuhana by’intangarugero kubera icyaha cya nyuma (yakoze) n’icya mbere.[1]]]></translation>
<footnotes><![CDATA[[1] Icyaha cyo kuba Farawo yaravuze ko ari we Nyagasani w’ikirenga, nk’uko byavuzwe muri iki gice (Surat), umurongo wacyo wa 24. Naho icya mbere ni ukuba yarabwiye ibyegera bye ko atazi ko bafite indi mana itari we nk’uko byavuzwe mu gice (Surat) cya 28, umurongo wacyo wa 38.]]></footnotes>
</aya>
<aya number="26">
<translation><![CDATA[Mu by’ukuri muri ibyo harimo isomo kuri buri wese utinya Allah.]]></translation>
<footnotes></footnotes>
</aya>
<aya number="27">
<translation><![CDATA[Ese (yemwe bantu) iremwa ryanyu ni ryo rikomeye, cyangwa ikirere (Allah) yubatse (ni cyo gikomeye)?]]></translation>
<footnotes></footnotes>
</aya>
<aya number="28">
<translation><![CDATA[Yazamuye igisenge cyacyo, maze aragitunganya.]]></translation>
<footnotes></footnotes>
</aya>
<aya number="29">
<translation><![CDATA[Ijoro ryacyo arigira umwijima, amanywa yacyo arayakesha.]]></translation>
<footnotes></footnotes>
</aya>
<aya number="30">
<translation><![CDATA[Nyuma y’ibyo arambura isi,]]></translation>
<footnotes></footnotes>
</aya>
<aya number="31">
<translation><![CDATA[Ayisohoramo amazi yayo n’inzuri zayo,]]></translation>
<footnotes></footnotes>
</aya>
<aya number="32">
<translation><![CDATA[Anashimangira imisozi,]]></translation>
<footnotes></footnotes>
</aya>
<aya number="33">
<translation><![CDATA[Kugira ngo bibagirire akamaro, mwe n’amatungo yanyu.]]></translation>
<footnotes></footnotes>
</aya>
<aya number="34">
<translation><![CDATA[Ariko igihe icyago gihambaye (umunsi w’imperuka) kizaza,]]></translation>
<footnotes></footnotes>
</aya>
<aya number="35">
<translation><![CDATA[Umunsi umuntu azibuka ibyo yashyizemo umuhate,]]></translation>
<footnotes></footnotes>
</aya>
<aya number="36">
<translation><![CDATA[Umuriro wa Jahanamu ukagaragarizwa (buri wese) ureba.]]></translation>
<footnotes></footnotes>
</aya>
<aya number="37">
<translation><![CDATA[Ubwo wa wundi wigometse,]]></translation>
<footnotes></footnotes>
</aya>
<aya number="38">
<translation><![CDATA[Agahitamo ubuzima bwo kuri iyi si (agakurikira ibibi aterwa n’irari rye),]]></translation>
<footnotes></footnotes>
</aya>
<aya number="39">
<translation><![CDATA[Mu by’ukuri umuriro wa Jahanamu uzaba ubuturo (bwe).]]></translation>
<footnotes></footnotes>
</aya>
<aya number="40">
<translation><![CDATA[Ariko wa wundi watinye kuzahagarara imbere ya Nyagasani we, akanabuza umutima we kurarikira ibibi,]]></translation>
<footnotes></footnotes>
</aya>
<aya number="41">
<translation><![CDATA[Mu by’ukuri, ubusitani (Ijuru) buzaba ubuturo (bwe).]]></translation>
<footnotes></footnotes>
</aya>
<aya number="42">
<translation><![CDATA[(Abahakanyi) barakubaza (yewe Muhamadi) ku bijyanye n’igihe imperuka izabera]]></translation>
<footnotes></footnotes>
</aya>
<aya number="43">
<translation><![CDATA[Nta bumenyi ufite bwo kugira icyo uyivugaho,]]></translation>
<footnotes></footnotes>
</aya>
<aya number="44">
<translation><![CDATA[Ubumenyi bwayo bwihariye Nyagasani wawe.]]></translation>
<footnotes></footnotes>
</aya>
<aya number="45">
<translation><![CDATA[Ahubwo wowe (Muhamadi) nta kindi uri cyo uretse kuba uri umuburizi w’abatinya (umunsi w’imperuka).]]></translation>
<footnotes></footnotes>
</aya>
<aya number="46">
<translation><![CDATA[Umunsi bazawubona, bazamera nk’aho babaye ku isi ikigoroba kimwe cyangwa igitondo kimwe.]]></translation>
<footnotes></footnotes>
</aya>
</sura>
<sura number="80">
<aya number="1">
<translation><![CDATA[(Intumwa Muhamadi) yazinze umunya inatera umugongo.]]></translation>
<footnotes></footnotes>
</aya>
<aya number="2">
<translation><![CDATA[Ubwo umuntu utabona (Abdullah bin Umm-Maktum) yari aje ayisanga (igihe yigishaga bamwe mu bikomerezwa by’Abakurayishi).]]></translation>
<footnotes></footnotes>
</aya>
<aya number="3">
<translation><![CDATA[Ese wabibwirwa n’iki? Wenda arashaka kwiyeza?]]></translation>
<footnotes></footnotes>
</aya>
<aya number="4">
<translation><![CDATA[Cyangwa akakira urwibutso, hanyuma urwibutso rukamugirira akamaro?]]></translation>
<footnotes></footnotes>
</aya>
<aya number="5">
<translation><![CDATA[Naho wa wundi wirata yumva ko adakeneye (kuyoboka),]]></translation>
<footnotes></footnotes>
</aya>
<aya number="6">
<translation><![CDATA[Ni we witaho,]]></translation>
<footnotes></footnotes>
</aya>
<aya number="7">
<translation><![CDATA[Kandi nta cyo wabazwa aramutse atiyejeje (ngo ave mu buhakanyi, kuko wowe icyo ushinzwe ari ugusohoza ubutumwa bwa Allah gusa).]]></translation>
<footnotes></footnotes>
</aya>
<aya number="8">
<translation><![CDATA[Ariko wa wundi uje akugana yihuta,]]></translation>
<footnotes></footnotes>
</aya>
<aya number="9">
<translation><![CDATA[Kandi akaba atinya (Allah n’ibihano bye),]]></translation>
<footnotes></footnotes>
</aya>
<aya number="10">
<translation><![CDATA[Uramwirengagiza (ukita ku bandi),]]></translation>
<footnotes></footnotes>
</aya>
<aya number="11">
<translation><![CDATA[Oya ntibikwiye! Mu by’ukuri (iyi Qur’an) ni urwibutso.]]></translation>
<footnotes></footnotes>
</aya>
<aya number="12">
<translation><![CDATA[Bityo, ubishaka nayizirikane.]]></translation>
<footnotes></footnotes>
</aya>
<aya number="13">
<translation><![CDATA[(Iri) mu nyandiko zirinzwe mu cyubahiro (Lawuhul Mahfudh),]]></translation>
<footnotes></footnotes>
</aya>
<aya number="14">
<translation><![CDATA[Zubahitse kandi zejejwe,]]></translation>
<footnotes></footnotes>
</aya>
<aya number="15">
<translation><![CDATA[Ziri mu maboko y’abanditsi (abamalayika bajyana ubutumwa ku bantu),]]></translation>
<footnotes></footnotes>
</aya>
<aya number="16">
<translation><![CDATA[B’abanyacyubahiro kandi b’inyangamugayo.]]></translation>
<footnotes></footnotes>
</aya>
<aya number="17">
<translation><![CDATA[Umuntu (w’umuhakanyi) navumwe! Mbega ukuntu ari umuhakanyi (w’indashima)!]]></translation>
<footnotes></footnotes>
</aya>
<aya number="18">
<translation><![CDATA[Ese (Allah) yamuremye mu ki?]]></translation>
<footnotes></footnotes>
</aya>
<aya number="19">
<translation><![CDATA[Yamuremye mu ntanga, arangije amugenera uko azabaho,]]></translation>
<footnotes></footnotes>
</aya>
<aya number="20">
<translation><![CDATA[Nuko amworohereza inzira (y’imibereho ye).]]></translation>
<footnotes></footnotes>
</aya>
<aya number="21">
<translation><![CDATA[Nyuma amugenera urupfu no gushyingurwa,]]></translation>
<footnotes></footnotes>
</aya>
<aya number="22">
<translation><![CDATA[Kandi igihe azabishakira azamuzura.]]></translation>
<footnotes></footnotes>
</aya>
<aya number="23">
<translation><![CDATA[Oya! Nyamara (umuntu) ntarakora ibyo yamutegetse.]]></translation>
<footnotes></footnotes>
</aya>
<aya number="24">
<translation><![CDATA[Ngaho umuntu niyitegereze amafunguro ye;]]></translation>
<footnotes></footnotes>
</aya>
<aya number="25">
<translation><![CDATA[Uko tumanura amazi (mu kirere) yisuka ari menshi,]]></translation>
<footnotes></footnotes>
</aya>
<aya number="26">
<translation><![CDATA[Nuko tugasatura ubutaka uko bikwiye (kugira ngo amazi abashe kubwinjiramo n’imbuto zimere),]]></translation>
<footnotes></footnotes>
</aya>
<aya number="27">
<translation><![CDATA[Maze tukabumezamo impeke,]]></translation>
<footnotes></footnotes>
</aya>
<aya number="28">
<translation><![CDATA[N’imizabibu n’imboga,]]></translation>
<footnotes></footnotes>
</aya>
<aya number="29">
<translation><![CDATA[N’imizeti n’imitende,]]></translation>
<footnotes></footnotes>
</aya>
<aya number="30">
<translation><![CDATA[N’imirima igizwe n’ibiti by’inzitane,]]></translation>
<footnotes></footnotes>
</aya>
<aya number="31">
<translation><![CDATA[N’imbuto n’ubwatsi,]]></translation>
<footnotes></footnotes>
</aya>
<aya number="32">
<translation><![CDATA[Kugira ngo bibagirire akamaro, mwe n’amatungo yanyu.]]></translation>
<footnotes></footnotes>
</aya>
<aya number="33">
<translation><![CDATA[Ariko ubwo urusaku ruziba amatwi (impanda y’imperuka) ruzaza,]]></translation>
<footnotes></footnotes>
</aya>
<aya number="34">
<translation><![CDATA[Uwo munsi umuntu azahunga umuvandimwe we,]]></translation>
<footnotes></footnotes>
</aya>
<aya number="35">
<translation><![CDATA[(Ahunge) nyina na se,]]></translation>
<footnotes></footnotes>
</aya>
<aya number="36">
<translation><![CDATA[N’umugore we n’abana be,]]></translation>
<footnotes></footnotes>
</aya>
<aya number="37">
<translation><![CDATA[Kuri uwo munsi, buri muntu azaba afite ibimuhangayikishije (bituma atita ku bandi).]]></translation>
<footnotes></footnotes>
</aya>
<aya number="38">
<translation><![CDATA[Kuri uwo munsi, uburanga (bw’abemeramana) buzaba bwererana,]]></translation>
<footnotes></footnotes>
</aya>
<aya number="39">
<translation><![CDATA[Bamwenyura, bishimiye inkuru nziza bahawe (y’Ijuru).]]></translation>
<footnotes></footnotes>
</aya>
<aya number="40">
<translation><![CDATA[Naho uburanga (bw’abahakanyi) kuri uwo munsi buzaba bwuzuye umukungugu,]]></translation>
<footnotes></footnotes>
</aya>
<aya number="41">
<translation><![CDATA[Bwarenzwe n’umwijima.]]></translation>
<footnotes></footnotes>
</aya>
<aya number="42">
<translation><![CDATA[Abo ni bo bahakanyi b’inkozi z’ibibi.]]></translation>
<footnotes></footnotes>
</aya>
</sura>
<sura number="81">
<aya number="1">
<translation><![CDATA[Igihe izuba rizazingwazingwa (urumuri rwaryo rukazimira),]]></translation>
<footnotes></footnotes>
</aya>
<aya number="2">
<translation><![CDATA[N’igihe inyenyeri zizijima,]]></translation>
<footnotes></footnotes>
</aya>
<aya number="3">
<translation><![CDATA[N’igihe imisozi izakurwa mu myanya yayo,]]></translation>
<footnotes></footnotes>
</aya>
<aya number="4">
<translation><![CDATA[N’igihe ingamiya zihaka zizarekwa (ntizitabweho),]]></translation>
<footnotes></footnotes>
</aya>
<aya number="5">
<translation><![CDATA[N’igihe inyamaswa z’inkanzi zizakoranyirizwa hamwe,]]></translation>
<footnotes></footnotes>
</aya>
<aya number="6">
<translation><![CDATA[N’igihe inyanja zizaka umuriro,]]></translation>
<footnotes></footnotes>
</aya>
<aya number="7">
<translation><![CDATA[N’igihe roho zizasubizwa mu mibiri yazo (abeza bakajya ukwabo n’ababi bakajya ukwabo).]]></translation>
<footnotes></footnotes>
</aya>
<aya number="8">
<translation><![CDATA[N’igihe umwana w’umukobwa wahambwe ari muzima azabazwa,[1]]]></translation>
<footnotes><![CDATA[[1] Mbere y’uko Intumwa y’Imana Muhamadi (Imana imuhe amahoro n’imigisha) ihabwa ubutumwa, Abarabu b’icyo gihe iyo babyaraga umwana w’umukobwa, bamuhambaga ari muzima kuko byabaga ari igisebo ku muryango ngo kuko babonaga nta cyo amaze! Ariko nyuma y’aho Intumwa y’Imana iziye, ibyo byaraciwe. Kuba ari we uzabazwa ni ibigaragaza uburemere bw’icyaha cy’uwamwishe uzaba agiye guhura n’urubanza rukomeye ku munsi w’ibarura.]]></footnotes>
</aya>
<aya number="9">
<translation><![CDATA[Icyaha yakoze cyatumye yicwa,]]></translation>
<footnotes></footnotes>
</aya>
<aya number="10">
<translation><![CDATA[N’igihe ibitabo (bikubiyemo ibikorwa byiza n’ibibi bya buri muntu) bizaramburwa (bigakwirakwizwa),]]></translation>
<footnotes></footnotes>
</aya>
<aya number="11">
<translation><![CDATA[N’igihe ikirere kizakurwaho igishishwa cyacyo (inyenyeri zavuyeho),]]></translation>
<footnotes></footnotes>
</aya>
<aya number="12">
<translation><![CDATA[N’igihe umuriro wa Jahanamu uzenyegezwa,]]></translation>
<footnotes></footnotes>
</aya>
<aya number="13">
<translation><![CDATA[N’igihe Ijuru rizigizwa hafi,]]></translation>
<footnotes></footnotes>
</aya>
<aya number="14">
<translation><![CDATA[Icyo gihe buri muntu azamenya ibyo yakoze.]]></translation>
<footnotes></footnotes>
</aya>
<aya number="15">
<translation><![CDATA[Bityo, ndahiye inyenyeri zitagaragara ku manywa zikongera kugaragara nijoro,]]></translation>
<footnotes></footnotes>
</aya>
<aya number="16">
<translation><![CDATA[Zigenda zihuta kandi zikanihisha,]]></translation>
<footnotes></footnotes>
</aya>
<aya number="17">
<translation><![CDATA[Nanarahiye ijoro igihe riguye,]]></translation>
<footnotes></footnotes>
</aya>
<aya number="18">
<translation><![CDATA[N’igitondo igihe gitangaje,]]></translation>
<footnotes></footnotes>
</aya>
<aya number="19">
<translation><![CDATA[Mu by’ukuri (Qur’an) ni ijambo ryazanywe n’Intumwa yubahitse [(Malayika Jibrilu), (riturutse kwa Allah)],]]></translation>
<footnotes></footnotes>
</aya>
<aya number="20">
<translation><![CDATA[(Iyo ntumwa) ifite imbaraga (n’urwego rwo hejuru) yahawe na nyiri Ar’shi[1] y’icyubahiro (Allah).]]></translation>
<footnotes><![CDATA[[1] Reba uko twasobanuye iri jambo muri Surat ul A’araf, aya ya 54.]]></footnotes>
</aya>
<aya number="21">
<translation><![CDATA[Yumvirwa (n’abamalayika mu ijuru) kandi ikaba yizewe (kwa Allah).]]></translation>
<footnotes></footnotes>
</aya>
<aya number="22">
<translation><![CDATA[Kandi (yemwe bahakanyi) mugenzi wanyu (Intumwa Muhamadi ibakomokamo) si umusazi.]]></translation>
<footnotes></footnotes>
</aya>
<aya number="23">
<translation><![CDATA[Kandi rwose yamubonye (Malayika Jibrilu) ari mu kirere gikeye.]]></translation>
<footnotes></footnotes>
</aya>
<aya number="24">
<translation><![CDATA[Kandi (Intumwa Muhamadi) ntigundira ibyo yahishuriwe (ngo ireke kubyigisha abantu).]]></translation>
<footnotes></footnotes>
</aya>
<aya number="25">
<translation><![CDATA[Kandi (Qur’an) si ijambo rya Shitani wavumwe.]]></translation>
<footnotes></footnotes>
</aya>
<aya number="26">
<translation><![CDATA[None se muragana he?]]></translation>
<footnotes></footnotes>
</aya>
<aya number="27">
<translation><![CDATA[Mu by’ukuri iyi (Qur’an) nta kindi iri cyo usibye kuba ari urwibutso ku biremwa (byose).]]></translation>
<footnotes></footnotes>
</aya>
<aya number="28">
<translation><![CDATA[Kuri wa wundi muri mwe ushaka gukurikira inzira igororotse.]]></translation>
<footnotes></footnotes>
</aya>
<aya number="29">
<translation><![CDATA[Kandi nta cyo mwashaka (ngo kibe) keretse Allah, Nyagasani w’ibiremwa (byose) aramutse agishatse.]]></translation>
<footnotes></footnotes>
</aya>
</sura>
<sura number="82">
<aya number="1">
<translation><![CDATA[Igihe ikirere kizasatagurika,]]></translation>
<footnotes></footnotes>
</aya>
<aya number="2">
<translation><![CDATA[N’igihe inyenyeri zizanyanyagira,]]></translation>
<footnotes></footnotes>
</aya>
<aya number="3">
<translation><![CDATA[N’igihe inyanja zizuzura (amazi yazo akarenga inkombe),]]></translation>
<footnotes></footnotes>
</aya>
<aya number="4">
<translation><![CDATA[N’igihe imva zizabirindurwa (zigakurwamo ibizirimo),]]></translation>
<footnotes></footnotes>
</aya>
<aya number="5">
<translation><![CDATA[(Icyo gihe) umuntu azamenya ibyo yakoze mbere n’ibyo yigijeyo ngo azabe abikora (byaba ibyiza cyangwa ibibi).]]></translation>
<footnotes></footnotes>
</aya>
<aya number="6">
<translation><![CDATA[Yewe muntu! N’iki cyaguteye kwirengagiza Nyagasani wawe, Nyirubutagatifu?]]></translation>
<footnotes></footnotes>
</aya>
<aya number="7">
<translation><![CDATA[We wakuremye akagutunganya ndetse akanaguha imiterere igukwiye?]]></translation>
<footnotes></footnotes>
</aya>
<aya number="8">
<translation><![CDATA[Yaragutunganyije aguha ishusho ashaka.]]></translation>
<footnotes></footnotes>
</aya>
<aya number="9">
<translation><![CDATA[Oya! Nyamara muhakana umunsi w’ibihembo.]]></translation>
<footnotes></footnotes>
</aya>
<aya number="10">
<translation><![CDATA[Ariko mu by’ukuri mufite ababagenzura (abamalayika babashinzwe),]]></translation>
<footnotes></footnotes>
</aya>
<aya number="11">
<translation><![CDATA[Bubashywe kandi bandika (ibikorwa byanyu byiza n’ibibi),]]></translation>
<footnotes></footnotes>
</aya>
<aya number="12">
<translation><![CDATA[Bazi ibyo mukora byose.]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri abakora ibyiza bazaba mu munezero uhambaye (Ijuru);]]></translation>
<footnotes></footnotes>
</aya>
<aya number="14">
<translation><![CDATA[Naho abangizi bazaba mu muriro ugurumana,]]></translation>
<footnotes></footnotes>
</aya>
<aya number="15">
<translation><![CDATA[Bazawuhiramo ku munsi w’ibihembo,]]></translation>
<footnotes></footnotes>
</aya>
<aya number="16">
<translation><![CDATA[Kandi ntibazigera bawuvamo.]]></translation>
<footnotes></footnotes>
</aya>
<aya number="17">
<translation><![CDATA[None se ni iki kizakumenyesha umunsi w’ibihembo?]]></translation>
<footnotes></footnotes>
</aya>
<aya number="18">
<translation><![CDATA[Nanone, ni iki kizakumenyesha umunsi w’ibihembo?]]></translation>
<footnotes></footnotes>
</aya>
<aya number="19">
<translation><![CDATA[(Uzaba) ari umunsi umuntu atazagira icyo amarira undi, kandi kuri uwo munsi itegeko ryose rizaba ari irya Allah.]]></translation>
<footnotes></footnotes>
</aya>
</sura>
<sura number="83">
<aya number="1">
<translation><![CDATA[Ibihano bikomeye bizahanishwa abatuzuza ibipimo,]]></translation>
<footnotes></footnotes>
</aya>
<aya number="2">
<translation><![CDATA[Ba bandi igihe bapimiwe n’abandi bantu, basaba kuzurizwa ibipimo,]]></translation>
<footnotes></footnotes>
</aya>
<aya number="3">
<translation><![CDATA[Nyamara bo bapimira (abandi), bakabaha ibituzuye.]]></translation>
<footnotes></footnotes>
</aya>
<aya number="4">
<translation><![CDATA[Ese bakeka ko batazazurwa (ngo babazwe),]]></translation>
<footnotes></footnotes>
</aya>
<aya number="5">
<translation><![CDATA[Ku munsi uhambaye?]]></translation>
<footnotes></footnotes>
</aya>
<aya number="6">
<translation><![CDATA[Umunsi abantu (bose) bazahagarara imbere ya Nyagasani w’ibiremwa?]]></translation>
<footnotes></footnotes>
</aya>
<aya number="7">
<translation><![CDATA[Oya! Mu by’ukuri igitabo cy’inkozi z’ibibi (cyanditsemo ibikorwa byazo) gishyinguwe mu bubiko bwabugenewe bwitwa Sijiini.]]></translation>
<footnotes></footnotes>
</aya>
<aya number="8">
<translation><![CDATA[None se ni iki cyakumenyesha Sijiini?]]></translation>
<footnotes></footnotes>
</aya>
<aya number="9">
<translation><![CDATA[Ni igitabo cyanditse mu buryo bunoze kandi budasibama.]]></translation>
<footnotes></footnotes>
</aya>
<aya number="10">
<translation><![CDATA[Uwo munsi ibihano bikaze bizaba kuri ba bandi bahinyura,]]></translation>
<footnotes></footnotes>
</aya>
<aya number="11">
<translation><![CDATA[Ba bandi bahinyura umunsi w’ibihembo.]]></translation>
<footnotes></footnotes>
</aya>
<aya number="12">
<translation><![CDATA[Kandi nta wundi uwuhakana usibye urengera (imbibi za Allah) w’umunyabyaha,]]></translation>
<footnotes></footnotes>
</aya>
<aya number="13">
<translation><![CDATA[(Wa wundi) usomerwa amagambo yacu (yo muri Qur’an) akavuga ati “Ni inkuru z’abo hambere.”]]></translation>
<footnotes></footnotes>
</aya>
<aya number="14">
<translation><![CDATA[Oya! Ahubwo ibyo bakoraga (ibyaha) byatwikiriye imitima yabo.]]></translation>
<footnotes></footnotes>
</aya>
<aya number="15">
<translation><![CDATA[Oya! Mu by’ukuri kuri uwo munsi bazabuzwa kureba Nyagasani wabo.]]></translation>
<footnotes></footnotes>
</aya>
<aya number="16">
<translation><![CDATA[Maze bahire mu muriro ugurumana.]]></translation>
<footnotes></footnotes>
</aya>
<aya number="17">
<translation><![CDATA[Nuko babwirwe bati “Ibi ni byo mwajyaga muhinyura.”]]></translation>
<footnotes></footnotes>
</aya>
<aya number="18">
<translation><![CDATA[Oya! Mu by’ukuri igitabo cy’abakora ibyiza (cyanditsemo ibikorwa byabo) gishyinguwe mu bubiko bwabugenewe bwitwa Iliyyuuna.]]></translation>
<footnotes></footnotes>
</aya>
<aya number="19">
<translation><![CDATA[None se ni iki cyakumenyesha Iliyuna?]]></translation>
<footnotes></footnotes>
</aya>
<aya number="20">
<translation><![CDATA[Ni igitabo cyanditse mu buryo bunoze kandi budasibama.]]></translation>
<footnotes></footnotes>
</aya>
<aya number="21">
<translation><![CDATA[(Abamalayika) begereye Allah ni bo bazakibera abahamya.]]></translation>
<footnotes></footnotes>
</aya>
<aya number="22">
<translation><![CDATA[Mu by’ukuri abakora ibyiza bazaba mu munezero uhambaye (Ijuru);]]></translation>
<footnotes></footnotes>
</aya>
<aya number="23">
<translation><![CDATA[Bicaye ku bitanda byiza, bitegereza (ibyiza barimo, harimo no kureba uburanga bwa Nyagasani wabo).]]></translation>
<footnotes></footnotes>
</aya>
<aya number="24">
<translation><![CDATA[Uzabona uburanga bwabo burabagirana kubera ibyishimo.]]></translation>
<footnotes></footnotes>
</aya>
<aya number="25">
<translation><![CDATA[Bazahabwa ikinyobwa gipfundikiye,]]></translation>
<footnotes></footnotes>
</aya>
<aya number="26">
<translation><![CDATA[Intama ya nyuma (y’icyo kinyobwa) izaba ifite impumuro y’umubavu wa Miski. Kubera ibyo rero, ngaho abarushanwa nibarushanwe.]]></translation>
<footnotes></footnotes>
</aya>
<aya number="27">
<translation><![CDATA[(Icyo kinyobwa) kizaba kivanze na Tas’niim (amazi y’isoko ituruka mu iriba ryo mu ijuru)]]></translation>
<footnotes></footnotes>
</aya>
<aya number="28">
<translation><![CDATA[Isoko izanyobwaho n’abazaba bari hafi (ya Allah).]]></translation>
<footnotes></footnotes>
</aya>
<aya number="29">
<translation><![CDATA[Mu by’ukuri (ku isi) inkozi z’ibibi zajyaga ziseka abemeramana,]]></translation>
<footnotes></footnotes>
</aya>
<aya number="30">
<translation><![CDATA[Bazinyuraho zikabaryanira inzara.]]></translation>
<footnotes></footnotes>
</aya>
<aya number="31">
<translation><![CDATA[Zaba zisubiye mu miryango yazo, zikabagira urwenya.]]></translation>
<footnotes></footnotes>
</aya>
<aya number="32">
<translation><![CDATA[N’iyo zababonaga, zaravugaga ziti “Mu by’ukuri bariya barayobye.”]]></translation>
<footnotes></footnotes>
</aya>
<aya number="33">
<translation><![CDATA[Nyamara ntabwo (izo nkozi z’ibibi) zashinzwe kuba abagenzuzi (b’abemeramana).]]></translation>
<footnotes></footnotes>
</aya>
<aya number="34">
<translation><![CDATA[Ariko uyu munsi, abemeramana ni bo bari buseke abahakanyi.]]></translation>
<footnotes></footnotes>
</aya>
<aya number="35">
<translation><![CDATA[Bicaye ku bitanda byiza, bitegereza (ibyiza barimo, harimo no kureba uburanga bwa Nyagasani wabo).]]></translation>
<footnotes></footnotes>
</aya>
<aya number="36">
<translation><![CDATA[Ese abahakanyi ntabwo bahembewe ibyo bajyaga bakora?]]></translation>
<footnotes></footnotes>
</aya>
</sura>
<sura number="84">
<aya number="1">
<translation><![CDATA[Igihe ikirere kizasandara (ku munsi w’imperuka),]]></translation>
<footnotes></footnotes>
</aya>
<aya number="2">
<translation><![CDATA[Nuko kikumvira (itegeko rya) Nyagasani wacyo, kandi ibyo birakwiye (ko kimwumvira),]]></translation>
<footnotes></footnotes>
</aya>
<aya number="3">
<translation><![CDATA[N’igihe isi izaringanizwa,]]></translation>
<footnotes></footnotes>
</aya>
<aya number="4">
<translation><![CDATA[Maze igasohora ibiyirimo (abapfuye), igasigarira aho,]]></translation>
<footnotes></footnotes>
</aya>
<aya number="5">
<translation><![CDATA[Nuko ikumvira (itegeko rya) Nyagasani wayo, kandi ibyo birakwiye (ko imwumvira),]]></translation>
<footnotes></footnotes>
</aya>
<aya number="6">
<translation><![CDATA[Yewe muntu! Mu by’ukuri ukorana umuhate imirimo yawe ugana kwa Nyagasani wawe, kandi muzahura (ku munsi w’imperuka).]]></translation>
<footnotes></footnotes>
</aya>
<aya number="7">
<translation><![CDATA[Bityo, uzahabwa igitabo cye (cy’ibikorwa bye) mu kuboko kw’iburyo,]]></translation>
<footnotes></footnotes>
</aya>
<aya number="8">
<translation><![CDATA[Azabarurirwa mu buryo bworoshye,]]></translation>
<footnotes></footnotes>
</aya>
<aya number="9">
<translation><![CDATA[Kandi azasubira mu bantu be (umuryango we wakoze neza ku isi, ndetse n’abagore azagororerwa bo mu ijuru) yishimye!]]></translation>
<footnotes></footnotes>
</aya>
<aya number="10">
<translation><![CDATA[Naho uzahabwa igitabo cye (cy’ibikorwa bye, akacyakirira) inyuma y’umugongo,]]></translation>
<footnotes></footnotes>
</aya>
<aya number="11">
<translation><![CDATA[Azisabira kurimbuka,]]></translation>
<footnotes></footnotes>
</aya>
<aya number="12">
<translation><![CDATA[Kandi azahira mu muriro ugurumana.]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri (mu buzima bwo ku isi) yabaga mu muryango we yishimye,]]></translation>
<footnotes></footnotes>
</aya>
<aya number="14">
<translation><![CDATA[Mu by’ukuri yibwiraga ko atazagaruka (kwa Nyagasani we).]]></translation>
<footnotes></footnotes>
</aya>
<aya number="15">
<translation><![CDATA[Nyamara si byo! Mu by’ukuri Nyagasani we yabaga amubona neza.]]></translation>
<footnotes></footnotes>
</aya>
<aya number="16">
<translation><![CDATA[Bityo, ndahiye igicu gitukura cy’izuba rirenga,]]></translation>
<footnotes></footnotes>
</aya>
<aya number="17">
<translation><![CDATA[N’ijoro n’ibyo ritwikira (byose),]]></translation>
<footnotes></footnotes>
</aya>
<aya number="18">
<translation><![CDATA[N’ukwezi igihe kuzuye,]]></translation>
<footnotes></footnotes>
</aya>
<aya number="19">
<translation><![CDATA[Ko rwose muzanyura mu byiciro bitandukanye (mu buzima bwa hano ku isi no ku munsi w’imperuka)]]></translation>
<footnotes></footnotes>
</aya>
<aya number="20">
<translation><![CDATA[Ese babaye bate, kuki batemera?]]></translation>
<footnotes></footnotes>
</aya>
<aya number="21">
<translation><![CDATA[Ndetse n’iyo basomewe Qur’an ntibajya bubama.]]></translation>
<footnotes></footnotes>
</aya>
<aya number="22">
<translation><![CDATA[Ahubwo abahakanye bahinyura (Intumwa Muhamadi n’inyigisho ze).]]></translation>
<footnotes></footnotes>
</aya>
<aya number="23">
<translation><![CDATA[Kandi Allah azi neza ibyo bahisha (mu mitima yabo).]]></translation>
<footnotes></footnotes>
</aya>
<aya number="24">
<translation><![CDATA[Bityo, bagezeho inkuru y’ibihano bibabaza.]]></translation>
<footnotes></footnotes>
</aya>
<aya number="25">
<translation><![CDATA[Uretse abemeye bakanakora ibikorwa byiza, bazagororerwa ibihembo bidashira (Ijuru).]]></translation>
<footnotes></footnotes>
</aya>
</sura>
<sura number="85">
<aya number="1">
<translation><![CDATA[Ndahiye ikirere gifite inyenyeri nini nyinshi (zimurika nijoro),]]></translation>
<footnotes></footnotes>
</aya>
<aya number="2">
<translation><![CDATA[N’umunsi w’isezerano (umunsi w’imperuka),]]></translation>
<footnotes></footnotes>
</aya>
<aya number="3">
<translation><![CDATA[N’umunsi w’ubuhamya (umunsi wa Idjuma) ndetse n’umunsi w’ikoraniro (umunsi wa Arafat).]]></translation>
<footnotes></footnotes>
</aya>
<aya number="4">
<translation><![CDATA[Abantu bacukuriye abemeramana imyobo (yo kubatwikiramo) baravumwe,[1]]]></translation>
<footnotes><![CDATA[[1] Muri uyu murongo wa Qur’an haravugwamo amateka y’umwami witwa Dhu Nuwasi w’ahitwa Najirani, wategekaga abantu guhakana Imana, maze abanze akabacukurira imyobo ayicanamo umuriro akajya abajugunyamo ari bazima.]]></footnotes>
</aya>
<aya number="5">
<translation><![CDATA[Ubwo bacanaga umuriro ugurumana cyane,]]></translation>
<footnotes></footnotes>
</aya>
<aya number="6">
<translation><![CDATA[Ubwo babaga bawicaye impande,]]></translation>
<footnotes></footnotes>
</aya>
<aya number="7">
<translation><![CDATA[Kandi babaga bashungereye ibyo bakoreraga abemeramana (babatwika).]]></translation>
<footnotes></footnotes>
</aya>
<aya number="8">
<translation><![CDATA[Kandi nta kindi babahoraga usibye kuba baremeye Allah, Umunyacyubahiro uhebuje, Ushimwa cyane,]]></translation>
<footnotes></footnotes>
</aya>
<aya number="9">
<translation><![CDATA[Ufite ubwami bw’ibirere n’isi! Kandi Allah ni Umuhamya wa buri kintu.]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri abatoteje abemeramana n’abemeramanakazi (babakorera iyicarubozo), nyuma ntibicuze (kuri Allah), bazahanishwa ibihano by’umuriro wa Jahanamu, banahanishwe ibihano bitwika.]]></translation>
<footnotes></footnotes>
</aya>
<aya number="11">
<translation><![CDATA[Mu by’ukuri abemeye bakanakora ibikorwa byiza, bazagororerwa ubusitani butembamo imigezi (Ijuru). Iyo ni yo ntsinzi ihebuje.]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri ibihano bya Nyagasani wawe (yewe Muhamadi) birakaze.]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri ni We waremye (ibiremwa bitari biriho) kandi ni na We uzabigarura (ku munsi w’imperuka).]]></translation>
<footnotes></footnotes>
</aya>
<aya number="14">
<translation><![CDATA[Kandi ni We Ubabarira ibyaha, Umukunzi (w’abemeramana),]]></translation>
<footnotes></footnotes>
</aya>
<aya number="15">
<translation><![CDATA[Nyiri Ar’shi[1], Nyirikuzo,]]></translation>
<footnotes><![CDATA[[1] Reba uko twasobanuye iri jambo muri Surat ul A’araf, Aya ya 54.]]></footnotes>
</aya>
<aya number="16">
<translation><![CDATA[Ukora ibyo ashaka akanabinoza.]]></translation>
<footnotes></footnotes>
</aya>
<aya number="17">
<translation><![CDATA[Ese wamenye inkuru z’ingabo?]]></translation>
<footnotes></footnotes>
</aya>
<aya number="18">
<translation><![CDATA[Za Farawo n’iz’aba Thamudu?]]></translation>
<footnotes></footnotes>
</aya>
<aya number="19">
<translation><![CDATA[Ahubwo abahakanye (bakomeje) guhinyura (ukuri).]]></translation>
<footnotes></footnotes>
</aya>
<aya number="20">
<translation><![CDATA[Kandi Allah azi neza ibikorwa byabo byose (kandi azabibahanira).]]></translation>
<footnotes></footnotes>
</aya>
<aya number="21">
<translation><![CDATA[Ahubwo iyi ni Qur’an yubahitse,]]></translation>
<footnotes></footnotes>
</aya>
<aya number="22">
<translation><![CDATA[(Yanditse) ku rubaho rurinzwe (Lawuhul Mahfudh).]]></translation>
<footnotes></footnotes>
</aya>
</sura>
<sura number="86">
<aya number="1">
<translation><![CDATA[Ndahiye ikirere n’ikimurika nijoro;]]></translation>
<footnotes></footnotes>
</aya>
<aya number="2">
<translation><![CDATA[Ni iki cyakumenyesha ikimurika nijoro?]]></translation>
<footnotes></footnotes>
</aya>
<aya number="3">
<translation><![CDATA[Ni inyenyeri imurika cyane (irabagirana).]]></translation>
<footnotes></footnotes>
</aya>
<aya number="4">
<translation><![CDATA[Nta muntu utagira umugenzuzi (abamalayika bashinzwe kugenzura ibikorwa bya muntu).]]></translation>
<footnotes></footnotes>
</aya>
<aya number="5">
<translation><![CDATA[Ngaho umuntu niyitegereze icyo yaremwemo!]]></translation>
<footnotes></footnotes>
</aya>
<aya number="6">
<translation><![CDATA[Yaremwe mu mazi ataruka (intanga),]]></translation>
<footnotes></footnotes>
</aya>
<aya number="7">
<translation><![CDATA[Aturuka hagati y’umugongo n’imbavu (zo mu gituza)]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri (Allah waremye uwo muntu mu ntanga) afite ubushobozi bwo kumuzura.]]></translation>
<footnotes></footnotes>
</aya>
<aya number="9">
<translation><![CDATA[Umunsi amabanga azahishurwa,]]></translation>
<footnotes></footnotes>
</aya>
<aya number="10">
<translation><![CDATA[Icyo gihe (umuntu) nta mbaraga azaba afite cyangwa ngo agire umutabara.]]></translation>
<footnotes></footnotes>
</aya>
<aya number="11">
<translation><![CDATA[Ndahiye ikirere gitanga imvura igenda igaruka,]]></translation>
<footnotes></footnotes>
</aya>
<aya number="12">
<translation><![CDATA[N’isi isaduka (kugira ngo ibiti n’ibimera bimere),]]></translation>
<footnotes></footnotes>
</aya>
<aya number="13">
<translation><![CDATA[Mu by’ukuri iyi (Qur’an) ni imvugo itandukanya (ukuri n’ikinyoma),]]></translation>
<footnotes></footnotes>
</aya>
<aya number="14">
<translation><![CDATA[Kandi ntabwo ari imvugo idafite umumaro.]]></translation>
<footnotes></footnotes>
</aya>
<aya number="15">
<translation><![CDATA[Mu by’ukuri (abahinyura ukuri) bacura umugambi mubisha (wo kurwanya ubutumwa bw’ukuri),]]></translation>
<footnotes></footnotes>
</aya>
<aya number="16">
<translation><![CDATA[Maze nanjye (Allah) nkaburizamo umugambi wabo.]]></translation>
<footnotes></footnotes>
</aya>
<aya number="17">
<translation><![CDATA[Bityo, abo bahakanyi bahe igihe (yewe Muhamadi), ubarindirize gato (bazibonera ibizababaho).]]></translation>
<footnotes></footnotes>
</aya>
</sura>
<sura number="87">
<aya number="1">
<translation><![CDATA[Singiza izina rya Nyagasani wawe, Uwikirenga,]]></translation>
<footnotes></footnotes>
</aya>
<aya number="2">
<translation><![CDATA[We waremye akanatunganya (buri kintu),]]></translation>
<footnotes></footnotes>
</aya>
<aya number="3">
<translation><![CDATA[Akanakigenera (gahunda yacyo yose), hanyuma akayikiyoboramo,]]></translation>
<footnotes></footnotes>
</aya>
<aya number="4">
<translation><![CDATA[Ni na We umeza ubwatsi mu nzuri,]]></translation>
<footnotes></footnotes>
</aya>
<aya number="5">
<translation><![CDATA[Hanyuma akabwumisha bugahindura ibara.]]></translation>
<footnotes></footnotes>
</aya>
<aya number="6">
<translation><![CDATA[Rwose (yewe Muhamadi) tuzakwigisha (gusoma Qur’an), bityo ntuzayibagirwa,]]></translation>
<footnotes></footnotes>
</aya>
<aya number="7">
<translation><![CDATA[Keretse ibyo Allah azashaka (ko wibagirwa). Mu by’ukuri azi ibigaragara n’ibitagaragara.]]></translation>
<footnotes></footnotes>
</aya>
<aya number="8">
<translation><![CDATA[Tuzanakorohereza inzira yo gukora ibyiza.]]></translation>
<footnotes></footnotes>
</aya>
<aya number="9">
<translation><![CDATA[Bityo, ibutsa (abantu) igihe urwibutso rwabagirira akamaro,]]></translation>
<footnotes></footnotes>
</aya>
<aya number="10">
<translation><![CDATA[Mu by’ukuri hazibuka wa wundi utinya (Allah),]]></translation>
<footnotes></footnotes>
</aya>
<aya number="11">
<translation><![CDATA[Ariko inkozi y’ibibi izarugendera kure (urwibutso),]]></translation>
<footnotes></footnotes>
</aya>
<aya number="12">
<translation><![CDATA[(Uwo) ni we uzajya mu muriro uhambaye (akawuhiramo),]]></translation>
<footnotes></footnotes>
</aya>
<aya number="13">
<translation><![CDATA[Aho atazapfa (ngo aruhuke) cyangwa ngo agiriremo ubuzima (bwiza).]]></translation>
<footnotes></footnotes>
</aya>
<aya number="14">
<translation><![CDATA[Mu by’ukuri wa wundi wiyejeje (akirinda ibyaha) yamaze kubona intsinzi]]></translation>
<footnotes></footnotes>
</aya>
<aya number="15">
<translation><![CDATA[Akanasingiza izina rya Nyagasani we ndetse akanakora iswala.]]></translation>
<footnotes></footnotes>
</aya>
<aya number="16">
<translation><![CDATA[Ariko mwe mwikundira ubuzima bwo kuri iyi si,]]></translation>
<footnotes></footnotes>
</aya>
<aya number="17">
<translation><![CDATA[Nyamara ubwo ku mperuka ari bwo bwiza kurushaho ndetse buzanahoraho.]]></translation>
<footnotes></footnotes>
</aya>
<aya number="18">
<translation><![CDATA[Mu by’ukuri ibi (mubwirwa) biri mu byanditswe byo hambere,]]></translation>
<footnotes></footnotes>
</aya>
<aya number="19">
<translation><![CDATA[Inyandiko (zahishuriwe) Ibrahim na Musa.]]></translation>
<footnotes></footnotes>
</aya>
</sura>
<sura number="88">
<aya number="1">
<translation><![CDATA[Ese inkuru y’ikizatwikira (abantu ku munsi w’imperuka) yakugezeho?]]></translation>
<footnotes></footnotes>
</aya>
<aya number="2">
<translation><![CDATA[Kuri uwo munsi, uburanga bwa bamwe buzaba busuzuguritse,]]></translation>
<footnotes></footnotes>
</aya>
<aya number="3">
<translation><![CDATA[(Igihe bari ku isi) babaga bakora bashishikaye (basenga ibindi bitari Allah), (ariko ku mperuka) bazaba bananiwe (kandi bafite ikimwaro).]]></translation>
<footnotes></footnotes>
</aya>
<aya number="4">
<translation><![CDATA[Bazajya mu muriro utwika (bawuhiremo);]]></translation>
<footnotes></footnotes>
</aya>
<aya number="5">
<translation><![CDATA[Kandi bazanyweshwa ku isoko (y’amazi) yatuye,]]></translation>
<footnotes></footnotes>
</aya>
<aya number="6">
<translation><![CDATA[Nta byo kurya bazaba bafite uretse ibyatsi birura kandi bifite amahwa,]]></translation>
<footnotes></footnotes>
</aya>
<aya number="7">
<translation><![CDATA[(Ibyo byo kurya) ntibizigera bibabyibushya cyangwa ngo bibamare inzara.]]></translation>
<footnotes></footnotes>
</aya>
<aya number="8">
<translation><![CDATA[Kuri uwo munsi kandi (ubundi) buranga buzaba bukeye;]]></translation>
<footnotes></footnotes>
</aya>
<aya number="9">
<translation><![CDATA[Bwishimiye ibikorwa byabwo,]]></translation>
<footnotes></footnotes>
</aya>
<aya number="10">
<translation><![CDATA[(Ba nyirabwo bazaba bari) mu Ijuru ry’ikirenga,]]></translation>
<footnotes></footnotes>
</aya>
<aya number="11">
<translation><![CDATA[Aho batazumva amanjwe,]]></translation>
<footnotes></footnotes>
</aya>
<aya number="12">
<translation><![CDATA[Hazaba harimo isoko itemba,]]></translation>
<footnotes></footnotes>
</aya>
<aya number="13">
<translation><![CDATA[Hazaba harimo ibitanda byigiye hejuru,]]></translation>
<footnotes></footnotes>
</aya>
<aya number="14">
<translation><![CDATA[N’ibikombe biteguwe (neza),]]></translation>
<footnotes></footnotes>
</aya>
<aya number="15">
<translation><![CDATA[N’imisego itondetse ku mirongo (neza),]]></translation>
<footnotes></footnotes>
</aya>
<aya number="16">
<translation><![CDATA[N’amatapi arambuye (biryoheye ijisho).]]></translation>
<footnotes></footnotes>
</aya>
<aya number="17">
<translation><![CDATA[Ese ntibitegereza uko ingamiya zaremwe?]]></translation>
<footnotes></footnotes>
</aya>
<aya number="18">
<translation><![CDATA[N’uburyo ikirere cyahanitswe?]]></translation>
<footnotes></footnotes>
</aya>
<aya number="19">
<translation><![CDATA[N’uburyo imisozi yashimangiwe (mu butaka)?]]></translation>
<footnotes></footnotes>
</aya>
<aya number="20">
<translation><![CDATA[N’uburyo isi yarambuwe?]]></translation>
<footnotes></footnotes>
</aya>
<aya number="21">
<translation><![CDATA[Bityo, (yewe Muhamadi) bibutse kuko mu by’ukuri wowe uri uwibutsa,]]></translation>
<footnotes></footnotes>
</aya>
<aya number="22">
<translation><![CDATA[Ntukabashyireho igitugu.]]></translation>
<footnotes></footnotes>
</aya>
<aya number="23">
<translation><![CDATA[Ariko utera umugongo (urwibutso) akanahakana,]]></translation>
<footnotes></footnotes>
</aya>
<aya number="24">
<translation><![CDATA[Allah azamuhanisha ibihano bihambaye.]]></translation>
<footnotes></footnotes>
</aya>
<aya number="25">
<translation><![CDATA[Mu by’ukuri iwacu ni ho garukiro ryabo,]]></translation>
<footnotes></footnotes>
</aya>
<aya number="26">
<translation><![CDATA[Hanyuma mu by’ukuri ni twe tuzabakorera ibarura.]]></translation>
<footnotes></footnotes>
</aya>
</sura>
<sura number="89">
<aya number="1">
<translation><![CDATA[Ndahiye umuseke,]]></translation>
<footnotes></footnotes>
</aya>
<aya number="2">
<translation><![CDATA[N’amajoro cumi (ya mbere y’ukwezi gutagatifu kwa Dhul-Hijja),]]></translation>
<footnotes></footnotes>
</aya>
<aya number="3">
<translation><![CDATA[N’ikitari igiharwe ndetse n’igiharwe (mu biremwa byose bya Allah),]]></translation>
<footnotes></footnotes>
</aya>
<aya number="4">
<translation><![CDATA[N’ijoro iyo rihita,]]></translation>
<footnotes></footnotes>
</aya>
<aya number="5">
<translation><![CDATA[Ese muri izo (ndahiro) ntiharimo ibimenyetso bifatika ku muntu ufite ubwenge (bituma areka ibyaha n’ubuhakanyi)?]]></translation>
<footnotes></footnotes>
</aya>
<aya number="6">
<translation><![CDATA[Ese (yewe Muhamadi) ntiwamenye uko Nyagasani wawe yagenje aba Adi?]]></translation>
<footnotes></footnotes>
</aya>
<aya number="7">
<translation><![CDATA[(Abantu b’) Irama (bari barebare cyane), bafite n’inyubako ndende (zifite inkingi ndende),]]></translation>
<footnotes></footnotes>
</aya>
<aya number="8">
<translation><![CDATA[Bo (abo ba Irama) ntihigeze haremwa abandi bameze nka bo mu yindi mijyi.]]></translation>
<footnotes></footnotes>
</aya>
<aya number="9">
<translation><![CDATA[N’aba Thamudu bacongaga urutare mu bibaya (bakarukoramo inyubako)?]]></translation>
<footnotes></footnotes>
</aya>
<aya number="10">
<translation><![CDATA[Na Farawo wari ufite imambo (yazirikagaho abantu abakorera iyicarubozo)?]]></translation>
<footnotes></footnotes>
</aya>
<aya number="11">
<translation><![CDATA[Ba bandi bakoze ubugizi bwa nabi mu mijyi,]]></translation>
<footnotes></footnotes>
</aya>
<aya number="12">
<translation><![CDATA[Maze bayikwizamo ubwangizi bukabije,]]></translation>
<footnotes></footnotes>
</aya>
<aya number="13">
<translation><![CDATA[Nuko Nyagasani wawe abasukaho ibihano bibabaza,]]></translation>
<footnotes></footnotes>
</aya>
<aya number="14">
<translation><![CDATA[Mu by’ukuri Nyagasani wawe yiteguye guhana (inkozi z’ibibi).]]></translation>
<footnotes></footnotes>
</aya>
<aya number="15">
<translation><![CDATA[Iyo Nyagasani agerageje umuntu, akamwubahisha akanamuhundagazaho ingabire, aravuga ati “Nyagasani wanjye yanyubahishije.”]]></translation>
<footnotes></footnotes>
</aya>
<aya number="16">
<translation><![CDATA[Nyamara yamugerageza akamugabanyiriza amafunguro, akavuga ati “Nyagasani wanjye yaransuzuguje!”]]></translation>
<footnotes></footnotes>
</aya>
<aya number="17">
<translation><![CDATA[Oya! Ahubwo ntimugirira neza imfubyi,]]></translation>
<footnotes></footnotes>
</aya>
<aya number="18">
<translation><![CDATA[Ndetse nta n’ubwo mubwirizanya kugaburira abakene!]]></translation>
<footnotes></footnotes>
</aya>
<aya number="19">
<translation><![CDATA[Kandi murya imirage (y’abandi) mukayimara,]]></translation>
<footnotes></footnotes>
</aya>
<aya number="20">
<translation><![CDATA[Ndetse mugakunda imitungo bikabije.]]></translation>
<footnotes></footnotes>
</aya>
<aya number="21">
<translation><![CDATA[Oya! Umunsi isi izasandazwa (igacikamo ibice),]]></translation>
<footnotes></footnotes>
</aya>
<aya number="22">
<translation><![CDATA[Nuko Nyagasani wawe akaza (guca imanza) ndetse n’abamalayika bari ku mirongo ikurikiranye,]]></translation>
<footnotes></footnotes>
</aya>
<aya number="23">
<translation><![CDATA[Kandi uwo munsi umuriro wa Jahanamu uzazanwa. Kuri uwo munsi, umuntu azibuka, ariko se uko kwibuka kuzamumarira iki?]]></translation>
<footnotes></footnotes>
</aya>
<aya number="24">
<translation><![CDATA[Azicuza avuga ati “Iyaba nari narateganyirije ubuzima bwanjye (nkora ibikorwa byiza)!]]></translation>
<footnotes></footnotes>
</aya>
<aya number="25">
<translation><![CDATA[Kuri uwo munsi ibihano (Allah) azahanisha nta wundi ushobora kubihanisha.]]></translation>
<footnotes></footnotes>
</aya>
<aya number="26">
<translation><![CDATA[Kandi azanaboha (abahakanyi) ukuboha kutashoborwa n’undi uwo ari we wese.]]></translation>
<footnotes></footnotes>
</aya>
<aya number="27">
<translation><![CDATA[(Umwemeramana azabwirwa ati) “Yewe roho ituje!”]]></translation>
<footnotes></footnotes>
</aya>
<aya number="28">
<translation><![CDATA[“Garuka kwa Nyagasani wawe umwishimiye na We akwishimiye!”]]></translation>
<footnotes></footnotes>
</aya>
<aya number="29">
<translation><![CDATA[“Maze winjire mu bagaragu banjye (b’intungane)”,]]></translation>
<footnotes></footnotes>
</aya>
<aya number="30">
<translation><![CDATA[“Uninjire mu Ijuru ryanjye!”]]></translation>
<footnotes></footnotes>
</aya>
</sura>
<sura number="90">
<aya number="1">
<translation><![CDATA[Ndahiye uyu mujyi (wa Maka),]]></translation>
<footnotes></footnotes>
</aya>
<aya number="2">
<translation><![CDATA[Nawe (Ntumwa Muhamadi) utuye uyu mujyi,]]></translation>
<footnotes></footnotes>
</aya>
<aya number="3">
<translation><![CDATA[N’umubyeyi (Adamu) n’abo yabyaye,]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri twaremye umuntu (agomba kunyura) mu ngorane.]]></translation>
<footnotes></footnotes>
</aya>
<aya number="5">
<translation><![CDATA[Ese akeka ko nta n’umwe wamushobora?]]></translation>
<footnotes></footnotes>
</aya>
<aya number="6">
<translation><![CDATA[Aravuga ati “Nakoresheje umutungo mwinshi.”]]></translation>
<footnotes></footnotes>
</aya>
<aya number="7">
<translation><![CDATA[Ese akeka ko nta n’umwe umubona?]]></translation>
<footnotes></footnotes>
</aya>
<aya number="8">
<translation><![CDATA[Ese ntitwamuhaye amaso abiri,]]></translation>
<footnotes></footnotes>
</aya>
<aya number="9">
<translation><![CDATA[Ndetse n’ururimi n’iminwa ibiri?]]></translation>
<footnotes></footnotes>
</aya>
<aya number="10">
<translation><![CDATA[Tukanamwereka inzira ebyiri (iy’icyiza n’ikibi)?]]></translation>
<footnotes></footnotes>
</aya>
<aya number="11">
<translation><![CDATA[Ariko ntiyigeze ashaka kunyura mu nzira igoranye (iganisha ku byiza n’intsinzi).]]></translation>
<footnotes></footnotes>
</aya>
<aya number="12">
<translation><![CDATA[Ese ni iki cyakumenyesha iyo nzira igoranye?]]></translation>
<footnotes></footnotes>
</aya>
<aya number="13">
<translation><![CDATA[(Ni) ukubohora umucakara,]]></translation>
<footnotes></footnotes>
</aya>
<aya number="14">
<translation><![CDATA[Cyangwa gutanga amafunguro ku munsi w’amapfa,]]></translation>
<footnotes></footnotes>
</aya>
<aya number="15">
<translation><![CDATA[(Ayo mafunguro ukayaha) imfubyi mufitanye isano rya bugufi,]]></translation>
<footnotes></footnotes>
</aya>
<aya number="16">
<translation><![CDATA[Cyangwa umukene wambaye ubusa (ubayeho mu kaga).]]></translation>
<footnotes></footnotes>
</aya>
<aya number="17">
<translation><![CDATA[Hanyuma akaba umwe mu bemeramana, bakanagirana inama zo kwihangana ndetse bakanagirana inama zo kugira impuhwe.]]></translation>
<footnotes></footnotes>
</aya>
<aya number="18">
<translation><![CDATA[Abo ni abo mu kuboko kw’iburyo (mu Ijuru).]]></translation>
<footnotes></footnotes>
</aya>
<aya number="19">
<translation><![CDATA[Naho abahakanye amagambo yacu, ni abo mu kuboko kw’ibumoso (mu muriro).]]></translation>
<footnotes></footnotes>
</aya>
<aya number="20">
<translation><![CDATA[Bazaba bafungiranye mu muriro (badafite aho binjirira n’aho basohokera).]]></translation>
<footnotes></footnotes>
</aya>
</sura>
<sura number="91">
<aya number="1">
<translation><![CDATA[Ndahiye izuba n’urumuri rwaryo,]]></translation>
<footnotes></footnotes>
</aya>
<aya number="2">
<translation><![CDATA[N’ukwezi igihe kurikurikiye,]]></translation>
<footnotes></footnotes>
</aya>
<aya number="3">
<translation><![CDATA[N’amanywa igihe agaragaje urumuri (rw’izuba),]]></translation>
<footnotes></footnotes>
</aya>
<aya number="4">
<translation><![CDATA[N’ijoro igihe riritwikiriye,]]></translation>
<footnotes></footnotes>
</aya>
<aya number="5">
<translation><![CDATA[N’ikirere ndetse n’Uwagihanze,]]></translation>
<footnotes></footnotes>
</aya>
<aya number="6">
<translation><![CDATA[N’isi n’Uwayirambuye,]]></translation>
<footnotes></footnotes>
</aya>
<aya number="7">
<translation><![CDATA[Na roho n’uwayitunganyije;]]></translation>
<footnotes></footnotes>
</aya>
<aya number="8">
<translation><![CDATA[Hanyuma akayigaragariza ikibi n’icyiza,]]></translation>
<footnotes></footnotes>
</aya>
<aya number="9">
<translation><![CDATA[Mu by’ukuri uweza roho ye (akubaha Allah kandi agakora ibikorwa byiza) yaratsinze,]]></translation>
<footnotes></footnotes>
</aya>
<aya number="10">
<translation><![CDATA[Kandi rwose uwatereranye roho ye ari mu gihombo,]]></translation>
<footnotes></footnotes>
</aya>
<aya number="11">
<translation><![CDATA[Abantu ba Thamudu bahinyuye (Intumwa yabo) kubera kwigomeka,]]></translation>
<footnotes></footnotes>
</aya>
<aya number="12">
<translation><![CDATA[Ubwo ubarusha ububi yahagurukanaga ibakwe (akajya kwica ingamiya y’imbyeyi),]]></translation>
<footnotes></footnotes>
</aya>
<aya number="13">
<translation><![CDATA[Nuko Intumwa ya Allah (Swaleh) irababwira iti “Muramenye! Iyo ni ingamiya ya Allah (ntimuyigirire nabi), kandi ntimuyibuze gushoka!”]]></translation>
<footnotes></footnotes>
</aya>
<aya number="14">
<translation><![CDATA[Ariko baramuhinyuye (ya ngamiya) barayica. Nuko Nyagasani wabo arabarimbura ku bw’icyaha cyabo, ndetse bose abarimbura mu buryo bureshya (baba abakuru n’abato, abakire n’abakene, ndetse n’abakomeye n’abaciriritse).]]></translation>
<footnotes></footnotes>
</aya>
<aya number="15">
<translation><![CDATA[Kandi (Allah) ntatinya ingaruka zabyo.]]></translation>
<footnotes></footnotes>
</aya>
</sura>
<sura number="92">
<aya number="1">
<translation><![CDATA[Ndahiye ijoro igihe riguye,]]></translation>
<footnotes></footnotes>
</aya>
<aya number="2">
<translation><![CDATA[N’amanywa igihe atangaje,]]></translation>
<footnotes></footnotes>
</aya>
<aya number="3">
<translation><![CDATA[N’uwaremye ikigabo n’ikigore,]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri ibikorwa byanyu biratandukanye,]]></translation>
<footnotes></footnotes>
</aya>
<aya number="5">
<translation><![CDATA[Wa wundi utanga (amaturo) akanagandukira (Allah),]]></translation>
<footnotes></footnotes>
</aya>
<aya number="6">
<translation><![CDATA[Kandi akizera icyiza (Ijuru),]]></translation>
<footnotes></footnotes>
</aya>
<aya number="7">
<translation><![CDATA[Tuzamworohereza inzira y’ibyiza.]]></translation>
<footnotes></footnotes>
</aya>
<aya number="8">
<translation><![CDATA[Ariko uzaba umunyabugugu, akirata yumva ko yishoboye,]]></translation>
<footnotes></footnotes>
</aya>
<aya number="9">
<translation><![CDATA[Akanahinyura icyiza,]]></translation>
<footnotes></footnotes>
</aya>
<aya number="10">
<translation><![CDATA[Tuzamworohereza inzira y’ibibi,]]></translation>
<footnotes></footnotes>
</aya>
<aya number="11">
<translation><![CDATA[Kandi ubwo azaba arimbuka (ajyanywe mu muriro), umutungo we nta cyo uzamumarira.]]></translation>
<footnotes></footnotes>
</aya>
<aya number="12">
<translation><![CDATA[Mu by’ukuri ukuyobora ni ukwacu.]]></translation>
<footnotes></footnotes>
</aya>
<aya number="13">
<translation><![CDATA[Kandi mu by’ukuri ni natwe tugenga iby’imperuka n’ibibanza (iby’isi).]]></translation>
<footnotes></footnotes>
</aya>
<aya number="14">
<translation><![CDATA[Bityo, mbaburiye umuriro ugurumana.]]></translation>
<footnotes></footnotes>
</aya>
<aya number="15">
<translation><![CDATA[Nta we uzawinjiramo utari inkozi y’ibibi,]]></translation>
<footnotes></footnotes>
</aya>
<aya number="16">
<translation><![CDATA[Wa wundi wahinyuye (ukuri) akanagutera umugongo.]]></translation>
<footnotes></footnotes>
</aya>
<aya number="17">
<translation><![CDATA[Ariko ukora ibikorwa byiza, azawurindwa,]]></translation>
<footnotes></footnotes>
</aya>
<aya number="18">
<translation><![CDATA[Wa wundi utanga umutungo we kugira ngo yiyeze,]]></translation>
<footnotes></footnotes>
</aya>
<aya number="19">
<translation><![CDATA[Kandi ntashishikazwe no kwiturwa n’uwo yagiriye neza.]]></translation>
<footnotes></footnotes>
</aya>
<aya number="20">
<translation><![CDATA[Ahubwo (akabikora agamije) gushaka kwishimirwa na Nyagasani we, Uwikirenga.]]></translation>
<footnotes></footnotes>
</aya>
<aya number="21">
<translation><![CDATA[Kandi rwose azishima (ubwo azinjira mu Ijuru).]]></translation>
<footnotes></footnotes>
</aya>
</sura>
<sura number="93">
<aya number="1">
<translation><![CDATA[Ndahiye agasusuruko,]]></translation>
<footnotes></footnotes>
</aya>
<aya number="2">
<translation><![CDATA[N’ijoro igihe ryijimye,]]></translation>
<footnotes></footnotes>
</aya>
<aya number="3">
<translation><![CDATA[(Yewe Muhamadi), Nyagasani wawe ntiyagutereranye kandi nta n’ubwo yakwanze.]]></translation>
<footnotes></footnotes>
</aya>
<aya number="4">
<translation><![CDATA[Kandi rwose ubuzima bw’imperuka ni bwo bwiza kuri wowe kurusha ububanza (ubw’isi).]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri Nyagasani wawe azaguha kandi uzishima.]]></translation>
<footnotes></footnotes>
</aya>
<aya number="6">
<translation><![CDATA[Ese ntiyagusanze uri imfubyi akaguha icumbi (abakwitaho)?]]></translation>
<footnotes></footnotes>
</aya>
<aya number="7">
<translation><![CDATA[Akanagusanga udasobanukiwe (Qur’an n’amategeko yayo), nuko akakuyobora?]]></translation>
<footnotes></footnotes>
</aya>
<aya number="8">
<translation><![CDATA[Akaba yaranagusanze uri umukene maze akagukungahaza (akaguha kunyurwa)?]]></translation>
<footnotes></footnotes>
</aya>
<aya number="9">
<translation><![CDATA[Bityo, ntugahutaze imfubyi,]]></translation>
<footnotes></footnotes>
</aya>
<aya number="10">
<translation><![CDATA[Ntukanakankamire uje asaba.]]></translation>
<footnotes></footnotes>
</aya>
<aya number="11">
<translation><![CDATA[Kandi ingabire za Nyagasani wawe (yaguhaye), ujye uzigaragaza (umushimira).]]></translation>
<footnotes></footnotes>
</aya>
</sura>
<sura number="94">
<aya number="1">
<translation><![CDATA[Ese (yewe Muhamadi) ntitwakwaguriye igituza?]]></translation>
<footnotes></footnotes>
</aya>
<aya number="2">
<translation><![CDATA[Tukagutura umutwaro (tukorohereza gusohoza ubutumwa),]]></translation>
<footnotes></footnotes>
</aya>
<aya number="3">
<translation><![CDATA[Wari ukuremereye umugongo?]]></translation>
<footnotes></footnotes>
</aya>
<aya number="4">
<translation><![CDATA[Tukanamenyekanisha izina ryawe?]]></translation>
<footnotes></footnotes>
</aya>
<aya number="5">
<translation><![CDATA[Mu by’ukuri nyuma y’ingorane haza ibihe byiza.]]></translation>
<footnotes></footnotes>
</aya>
<aya number="6">
<translation><![CDATA[Rwose, nyuma y’ingorane haza ibihe byiza.]]></translation>
<footnotes></footnotes>
</aya>
<aya number="7">
<translation><![CDATA[Bityo nuhuguka, ujye ushishikara (mu kugaragira Allah).]]></translation>
<footnotes></footnotes>
</aya>
<aya number="8">
<translation><![CDATA[Kandi (imigambi n’ibyiringiro byawe) ujye ubitura Nyagasani wawe (wenyine).]]></translation>
<footnotes></footnotes>
</aya>
</sura>
<sura number="95">
<aya number="1">
<translation><![CDATA[Ndahiye igiti cy’umutini n’icy’umuzeti,]]></translation>
<footnotes></footnotes>
</aya>
<aya number="2">
<translation><![CDATA[N’umusozi wa Sinayi,]]></translation>
<footnotes></footnotes>
</aya>
<aya number="3">
<translation><![CDATA[N’uyu mujyi utekanye (Maka),]]></translation>
<footnotes></footnotes>
</aya>
<aya number="4">
<translation><![CDATA[Mu by’ukuri twaremye umuntu mu ishusho nziza,]]></translation>
<footnotes></footnotes>
</aya>
<aya number="5">
<translation><![CDATA[Hanyuma tuzamushyira mu rwego rwo hasi cyane (ageze mu zabukuru atagishoboye kugira icyo yimarira).]]></translation>
<footnotes></footnotes>
</aya>
<aya number="6">
<translation><![CDATA[Uretse babandi bemeye bakanakora ibikorwa byiza (n’iyo bageze mu zabukuru, hari ibikorwa byo kwiyegereza Imana bakomeza gukora); abo bazagororerwa ibihembo bidashira (Ijuru).]]></translation>
<footnotes></footnotes>
</aya>
<aya number="7">
<translation><![CDATA[None se nyuma y’ibyo (yewe muntu), ni iki kigutera guhakana umunsi w’ibihembo?]]></translation>
<footnotes></footnotes>
</aya>
<aya number="8">
<translation><![CDATA[Ese Allah si We Mucamanza usumba abandi?]]></translation>
<footnotes></footnotes>
</aya>
</sura>
<sura number="96">
<aya number="1">
<translation><![CDATA[Soma ku izina rya Nyagasani wawe waremye (ibiriho byose),]]></translation>
<footnotes></footnotes>
</aya>
<aya number="2">
<translation><![CDATA[Yaremye umuntu mu rusoro rw’amaraso,]]></translation>
<footnotes></footnotes>
</aya>
<aya number="3">
<translation><![CDATA[Soma! Kandi Nyagasani wawe ni Nyirubuntu uhebuje,]]></translation>
<footnotes></footnotes>
</aya>
<aya number="4">
<translation><![CDATA[We wigishije (umuntu kwandika) akoresheje ikaramu,]]></translation>
<footnotes></footnotes>
</aya>
<aya number="5">
<translation><![CDATA[Yigishije umuntu ibyo atari azi.]]></translation>
<footnotes></footnotes>
</aya>
<aya number="6">
<translation><![CDATA[Oya! Mu by’ukuri umuntu ararengera (arahakana kandi agakora ibibi),]]></translation>
<footnotes></footnotes>
</aya>
<aya number="7">
<translation><![CDATA[Iyo amaze kubona ko yihagije (kubera ibyo atunze).]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri (umenye ko) kwa Nyagasani wawe ari ho garukiro.]]></translation>
<footnotes></footnotes>
</aya>
<aya number="9">
<translation><![CDATA[Ese (yewe Muhamadi) wabonye wa wundi (Abu Jahl) ubuza]]></translation>
<footnotes></footnotes>
</aya>
<aya number="10">
<translation><![CDATA[Umugaragu (wacu Muhamadi) kugaragira?]]></translation>
<footnotes></footnotes>
</aya>
<aya number="11">
<translation><![CDATA[Ese (yabuza ate umugaragu wacu) aramutse ari mu nzira y’ukuri,]]></translation>
<footnotes></footnotes>
</aya>
<aya number="12">
<translation><![CDATA[Cyangwa ari gukangurira (abantu) kugandukira Allah (mbwira icyaba iherezo ry’umubuza)?]]></translation>
<footnotes></footnotes>
</aya>
<aya number="13">
<translation><![CDATA[Ngaho mbwira (Abu Jahl) aramutse ahinyura (ukuri) akanatera umugongo,]]></translation>
<footnotes></footnotes>
</aya>
<aya number="14">
<translation><![CDATA[Ese ntabwo azi ko Allah abona (ibyo akora)?]]></translation>
<footnotes></footnotes>
</aya>
<aya number="15">
<translation><![CDATA[Oya! Natarekera aho, tuzamufata uruhanga rwe turukururire mu muriro,]]></translation>
<footnotes></footnotes>
</aya>
<aya number="16">
<translation><![CDATA[Uruhanga rubeshya, rw’urunyabyaha.]]></translation>
<footnotes></footnotes>
</aya>
<aya number="17">
<translation><![CDATA[Ngaho nahamagare abambari be,]]></translation>
<footnotes></footnotes>
</aya>
<aya number="18">
<translation><![CDATA[Natwe tuzahamagara abamalayika bacu barinda umuriro (kugira ngo bamukanire urumukwiye).]]></translation>
<footnotes></footnotes>
</aya>
<aya number="19">
<translation><![CDATA[Oya! (Yewe Muhamadi), ntukamwumvire (Abu Jahali), ahubwo ujye wubama (usali) uniyegereze Allah]]></translation>
<footnotes></footnotes>
</aya>
</sura>
<sura number="97">
<aya number="1">
<translation><![CDATA[Mu by’ukuri (iyi Qur’an) ni Twe twayikumanuriye mu ijoro ry’igeno,]]></translation>
<footnotes></footnotes>
</aya>
<aya number="2">
<translation><![CDATA[Ni iki cyakumenyesha ijoro ry’igeno?]]></translation>
<footnotes></footnotes>
</aya>
<aya number="3">
<translation><![CDATA[Ijoro ry’igeno riruta amezi igihumbi (ibyiza bikozwe muri iryo joro birusha ibihembo ibikozwe mu gihe kingana n’amezi igihumbi)!]]></translation>
<footnotes></footnotes>
</aya>
<aya number="4">
<translation><![CDATA[Abamalayika na Roho (Malayika Jibril) barimanukanamo babiherewe uburenganzira na Nyagasani wabo, kubera igeno (bazanye amategeko agenga) buri kintu cyose,]]></translation>
<footnotes></footnotes>
</aya>
<aya number="5">
<translation><![CDATA[Iryo (joro ryose) riba ryuje amahoro (n’impuhwe za Allah ku bagaragu be) kugeza umuseke utambitse.]]></translation>
<footnotes></footnotes>
</aya>
</sura>
<sura number="98">
<aya number="1">
<translation><![CDATA[Ba bandi bahakanye bo mu bahawe igitabo ndetse n’ababangikanyamana, ntibashobora kureka ubuhakanyi (bwabo) kugeza bagezweho n’ikimenyetso kigaragara;]]></translation>
<footnotes></footnotes>
</aya>
<aya number="2">
<translation><![CDATA[(Icyo kimenyetso ni) Intumwa (Muhamadi) iturutse kwa Allah, ibasomera inyandiko zejejwe (Qur’an).]]></translation>
<footnotes></footnotes>
</aya>
<aya number="3">
<translation><![CDATA[Zikubiyemo inkuru n’amategeko bitunganye.]]></translation>
<footnotes></footnotes>
</aya>
<aya number="4">
<translation><![CDATA[Kandi abahawe igitabo bacitsemo ibice nyuma y’uko bagezweho n’ikimenyetso kigaragara (kuko mbere y’uko Intumwa Muhamadi ihabwa ubutumwa, bose bayemeranyagaho kuko yari yarahanuwe mu bitabo byabo, ariko imaze kuza bamwe barayihakana).]]></translation>
<footnotes></footnotes>
</aya>
<aya number="5">
<translation><![CDATA[Kandi (no mu bitabo byabo) nta kindi bari barategetswe kitari ukugaragira Allah, bakaba ari we biyegurira wenyine, bahozaho iswala, ndetse bakanatanga amaturo. Kandi iryo ni ryo dini ritunganye.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri abahakanye bo mu bahawe igitabo ndetse n’ababangikanyamana bazaba mu muriro wa Jahanamu ubuziraherezo; abo ni bo babi mu biremwa.]]></translation>
<footnotes></footnotes>
</aya>
<aya number="7">
<translation><![CDATA[Naho abemeye bakanakora ibikorwa byiza; abo ni bo beza mu biremwa.]]></translation>
<footnotes></footnotes>
</aya>
<aya number="8">
<translation><![CDATA[Ibihembo byabo kwa Nyagasani wabo bizaba Ijuru rihoraho, ritembamo imigezi; (iryo Juru) bazaribamo ubuziraherezo. Allah yarabishimiye na bo baramwishimira. Ibyo (bihembo) ni iby’utinya Nyagasani we.]]></translation>
<footnotes></footnotes>
</aya>
</sura>
<sura number="99">
<aya number="1">
<translation><![CDATA[Ubwo isi izatigiswa n’umutingito ukomeye,]]></translation>
<footnotes></footnotes>
</aya>
<aya number="2">
<translation><![CDATA[Nuko isi igasohora imitwaro yayo (ibiyirimo),]]></translation>
<footnotes></footnotes>
</aya>
<aya number="3">
<translation><![CDATA[Umuntu azavuga ati “Ese noneho (isi) yabaye iki?”]]></translation>
<footnotes></footnotes>
</aya>
<aya number="4">
<translation><![CDATA[Uwo munsi (isi) izavuga inkuru zayo (z’ibyayibereyeho),]]></translation>
<footnotes></footnotes>
</aya>
<aya number="5">
<translation><![CDATA[Kubera ko Nyagasani wawe azaba yayibitegetse.]]></translation>
<footnotes></footnotes>
</aya>
<aya number="6">
<translation><![CDATA[Kuri uwo munsi, abantu bazasohoka (mu mva) batatanye kugira ngo berekwe ibikorwa byabo.]]></translation>
<footnotes></footnotes>
</aya>
<aya number="7">
<translation><![CDATA[Icyo gihe uzaba yarakoze icyiza gifite uburemere bungana n’akantu gato cyane kurusha ibindi, azakibona (agihemberwe).]]></translation>
<footnotes></footnotes>
</aya>
<aya number="8">
<translation><![CDATA[N’uzaba yarakoze ikibi gifite uburemere bungana n’akantu gato cyane kurusha ibindi, azakibona (agihanirwe).]]></translation>
<footnotes></footnotes>
</aya>
</sura>
<sura number="100">
<aya number="1">
<translation><![CDATA[Ndahiye amafarasi yiruka cyane avuza imirindi,]]></translation>
<footnotes></footnotes>
</aya>
<aya number="2">
<translation><![CDATA[Akubita (ibinono) bigatarutsa ibishashi by’umuriro,]]></translation>
<footnotes></footnotes>
</aya>
<aya number="3">
<translation><![CDATA[N’amafarasi agaba igitero mu rukerera,]]></translation>
<footnotes></footnotes>
</aya>
<aya number="4">
<translation><![CDATA[Akanatumura umukungugu,]]></translation>
<footnotes></footnotes>
</aya>
<aya number="5">
<translation><![CDATA[Akinjira hagati mu ngabo z’umwanzi.]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri umuntu ni indashima kuri Nyagasani we,]]></translation>
<footnotes></footnotes>
</aya>
<aya number="7">
<translation><![CDATA[Kandi rwose ibyo yabibera umuhamya,]]></translation>
<footnotes></footnotes>
</aya>
<aya number="8">
<translation><![CDATA[Ndetse akunda imitungo bikabije.]]></translation>
<footnotes></footnotes>
</aya>
<aya number="9">
<translation><![CDATA[Ese ntazi ko hari igihe abari mu mva bazazurwa?]]></translation>
<footnotes></footnotes>
</aya>
<aya number="10">
<translation><![CDATA[N’ibiri mu bituza (by’abantu) bigashyirwa ahagaragara?]]></translation>
<footnotes></footnotes>
</aya>
<aya number="11">
<translation><![CDATA[Mu by’ukuri uwo munsi Nyagasani wabo azaba azi neza ibyabo.]]></translation>
<footnotes></footnotes>
</aya>
</sura>
<sura number="101">
<aya number="1">
<translation><![CDATA[Ikizahonda (umunsi w’imperuka)!]]></translation>
<footnotes></footnotes>
</aya>
<aya number="2">
<translation><![CDATA[Ikizahonda ni iki?]]></translation>
<footnotes></footnotes>
</aya>
<aya number="3">
<translation><![CDATA[Ni iki kizakumenyesha ikizahonda?]]></translation>
<footnotes></footnotes>
</aya>
<aya number="4">
<translation><![CDATA[Ni umunsi (w’imperuka), ubwo abantu bazamera nk’ibinyugunyugu binyanyagiye,]]></translation>
<footnotes></footnotes>
</aya>
<aya number="5">
<translation><![CDATA[N’imisozi ikamera nk’amoya (akemurwa ku matungo) atumuka]]></translation>
<footnotes></footnotes>
</aya>
<aya number="6">
<translation><![CDATA[Bityo, uwo umunzani we (w’ibikorwa byiza) uzaremera (bikaruta ibibi),]]></translation>
<footnotes></footnotes>
</aya>
<aya number="7">
<translation><![CDATA[Azaba mu buzima bw’umunezero (Ijuru),]]></translation>
<footnotes></footnotes>
</aya>
<aya number="8">
<translation><![CDATA[Ariko uwo umunzani we (w’ibikorwa byiza) uzaba utaremereye (bikarutwa n’ibibi),]]></translation>
<footnotes></footnotes>
</aya>
<aya number="9">
<translation><![CDATA[Ubuturo bwe buzaba ari mu muriro witwa Hawiya.]]></translation>
<footnotes></footnotes>
</aya>
<aya number="10">
<translation><![CDATA[Ni iki cyawukumenyesha (umuriro wa Hawiya)?]]></translation>
<footnotes></footnotes>
</aya>
<aya number="11">
<translation><![CDATA[Ni umuriro ugurumana bikabije!]]></translation>
<footnotes></footnotes>
</aya>
</sura>
<sura number="102">
<aya number="1">
<translation><![CDATA[Mwarangajwe no gushaka kwigwizaho ubutunzi,]]></translation>
<footnotes></footnotes>
</aya>
<aya number="2">
<translation><![CDATA[Kugeza ubwo mugeze mu mva,]]></translation>
<footnotes></footnotes>
</aya>
<aya number="3">
<translation><![CDATA[Oya ntibikwiye! Bidatinze muzamenya (ko ubuzima bw’imperuka ari bwo bwiza kuri mwe).]]></translation>
<footnotes></footnotes>
</aya>
<aya number="4">
<translation><![CDATA[Oya na none! Bidatinze muzamenya.]]></translation>
<footnotes></footnotes>
</aya>
<aya number="5">
<translation><![CDATA[Oya! Iyo muza kugira ubumenyi budashidikanywaho (bw’ibijyanye n’iherezo ryo kurangazwa no kwigwizaho imitungo, ntimwari guhugira mu by’isi).]]></translation>
<footnotes></footnotes>
</aya>
<aya number="6">
<translation><![CDATA[Mu by’ukuri muzabona umuriro wa Jahiim!]]></translation>
<footnotes></footnotes>
</aya>
<aya number="7">
<translation><![CDATA[Rwose muzawibonera imbonankubone.]]></translation>
<footnotes></footnotes>
</aya>
<aya number="8">
<translation><![CDATA[Kandi rwose, kuri uwo munsi muzabazwa ku ngabire (mwahawe muri ku isi).]]></translation>
<footnotes></footnotes>
</aya>
</sura>
<sura number="103">
<aya number="1">
<translation><![CDATA[Ndahiye igihe,]]></translation>
<footnotes></footnotes>
</aya>
<aya number="2">
<translation><![CDATA[Mu by’ukuri umuntu ari mu gihombo,]]></translation>
<footnotes></footnotes>
</aya>
<aya number="3">
<translation><![CDATA[Uretse abemeye bagakora ibikorwa byiza, bakagirana inama z’ukuri kandi bakanagirana inama zo kwihangana.]]></translation>
<footnotes></footnotes>
</aya>
</sura>
<sura number="104">
<aya number="1">
<translation><![CDATA[Ibihano bikomeye bizaba kuri buri wese unegura abandi, usebanya,]]></translation>
<footnotes></footnotes>
</aya>
<aya number="2">
<translation><![CDATA[Urundanya imitungo agahora ayibara.]]></translation>
<footnotes></footnotes>
</aya>
<aya number="3">
<translation><![CDATA[Yibwira ko umutungo we uzatuma abaho ubuziraherezo!]]></translation>
<footnotes></footnotes>
</aya>
<aya number="4">
<translation><![CDATA[Oya! Mu by’ukuri azajugunywa mu muriro witwa Hutwama (ushwanyaguza).]]></translation>
<footnotes></footnotes>
</aya>
<aya number="5">
<translation><![CDATA[Ni iki kizakumenyesha Hutwama?]]></translation>
<footnotes></footnotes>
</aya>
<aya number="6">
<translation><![CDATA[Ni umuriro wa Allah wenyegejwe,]]></translation>
<footnotes></footnotes>
</aya>
<aya number="7">
<translation><![CDATA[(Uwo muriro) uzajya uzamuka ugere ku mitima (y’abazaba bawurimo),]]></translation>
<footnotes></footnotes>
</aya>
<aya number="8">
<translation><![CDATA[Mu by’ukuri bazaba bawufungiwemo,]]></translation>
<footnotes></footnotes>
</aya>
<aya number="9">
<translation><![CDATA[(Baziritse) ku nkingi ndende (kugira ngo batawusohokamo).]]></translation>
<footnotes></footnotes>
</aya>
</sura>
<sura number="105">
<aya number="1">
<translation><![CDATA[Ese (yewe Muhamadi) ntiwamenye uko Nyagasani wawe yagize abagabye igitero bari ku nzovu (baje gusenya ingoro ya Al Kaabat iri i Maka)?]]></translation>
<footnotes></footnotes>
</aya>
<aya number="2">
<translation><![CDATA[Ese umugambi wabo mubisha ntiyawuburijemo?]]></translation>
<footnotes></footnotes>
</aya>
<aya number="3">
<translation><![CDATA[Nuko akaboherereza uruhuri rw’inyoni,]]></translation>
<footnotes></footnotes>
</aya>
<aya number="4">
<translation><![CDATA[Zikabatera amabuye y’ibumba yacaniriwe,]]></translation>
<footnotes></footnotes>
</aya>
<aya number="5">
<translation><![CDATA[Maze akabagira nk’ibyatsi byakanjakanjwe.]]></translation>
<footnotes></footnotes>
</aya>
</sura>
<sura number="106">
<aya number="1">
<translation><![CDATA[Kubera akamenyero k’Abakurayishi (mu mujyi wabo),]]></translation>
<footnotes></footnotes>
</aya>
<aya number="2">
<translation><![CDATA[No kubera amasezerano yabo arebana n’ingendo (z’ubucuruzi) zo mu gihe cy’ubukonje no mu cy’impeshyi (batekanye),]]></translation>
<footnotes></footnotes>
</aya>
<aya number="3">
<translation><![CDATA[Ngaho nibagaragire (Allah) Nyagasani nyir’iyi ngoro (Al Ka’abat),]]></translation>
<footnotes></footnotes>
</aya>
<aya number="4">
<translation><![CDATA[(We) wabagaburiye mu gihe cy’amapfa, ndetse akanabaha umutekano mu gihe cy’ubwoba.]]></translation>
<footnotes></footnotes>
</aya>
</sura>
<sura number="107">
<aya number="1">
<translation><![CDATA[Ese wamenye uhinyura umunsi w’ibihembo?]]></translation>
<footnotes></footnotes>
</aya>
<aya number="2">
<translation><![CDATA[Uwo ni wa wundi uhutaza imfubyi,]]></translation>
<footnotes></footnotes>
</aya>
<aya number="3">
<translation><![CDATA[Ntanashishikarize (abandi) kugaburira abakene,]]></translation>
<footnotes></footnotes>
</aya>
<aya number="4">
<translation><![CDATA[Bityo, ibihano bikomeye biri ku basenga,]]></translation>
<footnotes></footnotes>
</aya>
<aya number="5">
<translation><![CDATA[Ba bandi birengagiza iswala zabo (ntibazikorere ku bihe byazo byagenwe)]]></translation>
<footnotes></footnotes>
</aya>
<aya number="6">
<translation><![CDATA[Ba bandi bakora ibyiza bagamije kwiyerekana,]]></translation>
<footnotes></footnotes>
</aya>
<aya number="7">
<translation><![CDATA[Kandi bakanga (gutiza) ibikoresho byo mu rugo (ababikeneye).]]></translation>
<footnotes></footnotes>
</aya>
</sura>
<sura number="108">
<aya number="1">
<translation><![CDATA[Mu by’ukuri (yewe Muhamadi) twaguhaye ibyiza byinshi (birimo n’umugezi wo mu Ijuru witwa Kawthar).]]></translation>
<footnotes></footnotes>
</aya>
<aya number="2">
<translation><![CDATA[Bityo, ujye usali unatange ibitambo kubera Nyagasani wawe.]]></translation>
<footnotes></footnotes>
</aya>
<aya number="3">
<translation><![CDATA[Mu by’ukuri ukwanga ni we nyakamwe (ntazigera abona ibyiza haba ku isi ndetse no ku mperuka).]]></translation>
<footnotes></footnotes>
</aya>
</sura>
<sura number="109">
<aya number="1">
<translation><![CDATA[Vuga (yewe Muhamadi) uti “Yemwe bahakanyi!]]></translation>
<footnotes></footnotes>
</aya>
<aya number="2">
<translation><![CDATA[Singaragira ibyo mugaragira,]]></translation>
<footnotes></footnotes>
</aya>
<aya number="3">
<translation><![CDATA[Kandi namwe ntimugaragira uwo ngaragira.]]></translation>
<footnotes></footnotes>
</aya>
<aya number="4">
<translation><![CDATA[Ndetse nanjye sinzigera ngaragira ibyo mugaragira,]]></translation>
<footnotes></footnotes>
</aya>
<aya number="5">
<translation><![CDATA[Kandi namwe ntimuzigera mugaragira uwo ngaragira.]]></translation>
<footnotes></footnotes>
</aya>
<aya number="6">
<translation><![CDATA[Mufite idini ryanyu, nanjye nkagira idini ryanjye.”]]></translation>
<footnotes></footnotes>
</aya>
</sura>
<sura number="110">
<aya number="1">
<translation><![CDATA[Igihe ubutabazi bwa Allah (kuri wowe Muhamadi) buzaza, ndetse n’intsinzi (yo kubohora umujyi wa Maka),]]></translation>
<footnotes></footnotes>
</aya>
<aya number="2">
<translation><![CDATA[Nuko ukabona abantu binjira mu idini rya Allah ku bwinshi,]]></translation>
<footnotes></footnotes>
</aya>
<aya number="3">
<translation><![CDATA[Uzasingize ikuzo rya Nyagasani wawe (aho uri hose), unamusabe imbabazi; kuko ari We Uwakira ukwicuza (kw’abagaragu be).]]></translation>
<footnotes></footnotes>
</aya>
</sura>
<sura number="111">
<aya number="1">
<translation><![CDATA[Amaboko yombi ya Abu Lahab[1] arakorama (kubera ko yayakoreshaga abangamira Intumwa y’Imana), ndetse na we ubwe azorame.]]></translation>
<footnotes><![CDATA[[1] Abu Lahab yari se wabo w’Intumwa Muhamadi (Imana imuhe amahoro n’imigisha), akaba yari umwe mu banzi bakomeye b’idini rya Isilamu, barwanyije bakanatoteza iyi Ntumwa.]]></footnotes>
</aya>
<aya number="2">
<translation><![CDATA[Umutungo we n’urubyaro rwe nta cyo bizamumarira.]]></translation>
<footnotes></footnotes>
</aya>
<aya number="3">
<translation><![CDATA[Azahira mu muriro ugurumana,]]></translation>
<footnotes></footnotes>
</aya>
<aya number="4">
<translation><![CDATA[Ndetse n’umugore we watwaraga ibiti (by’amahwa yajyaga atega mu nzira Intumwa y’Imana yanyuragamo).]]></translation>
<footnotes></footnotes>
</aya>
<aya number="5">
<translation><![CDATA[Mu ijosi rye (uwo mugore) hazaba hari umurunga wo mu muriro.]]></translation>
<footnotes></footnotes>
</aya>
</sura>
<sura number="112">
<aya number="1">
<translation><![CDATA[Vuga (yewe Muhamadi) uti “We ni Allah, umwe Rukumbi,”]]></translation>
<footnotes></footnotes>
</aya>
<aya number="2">
<translation><![CDATA[Allah, Uwishingikirizwa,]]></translation>
<footnotes></footnotes>
</aya>
<aya number="3">
<translation><![CDATA[Ntiyabyaye kandi ntiyanabyawe,]]></translation>
<footnotes></footnotes>
</aya>
<aya number="4">
<translation><![CDATA[Ndetse nta na kimwe ahwanye na cyo.]]></translation>
<footnotes></footnotes>
</aya>
</sura>
<sura number="113">
<aya number="1">
<translation><![CDATA[Vuga (yewe Muhamadi) uti “Niragije (Allah), Nyagasani w’umuseke”,]]></translation>
<footnotes></footnotes>
</aya>
<aya number="2">
<translation><![CDATA[“Ngo andinde inabi y’ibyo yaremye,”]]></translation>
<footnotes></footnotes>
</aya>
<aya number="3">
<translation><![CDATA[“Anandinde ikibi cyo mu ijoro ryijimye igihe riguye,”]]></translation>
<footnotes></footnotes>
</aya>
<aya number="4">
<translation><![CDATA[“Anandinde ikibi cy’abarozikazi bahuha ku mapfundo,”]]></translation>
<footnotes></footnotes>
</aya>
<aya number="5">
<translation><![CDATA[“Ndetse anandinde inabi y’umunyeshyari igihe arigize.”]]></translation>
<footnotes></footnotes>
</aya>
</sura>
<sura number="114">
<aya number="1">
<translation><![CDATA[Vuga (yewe Muhamadi) uti “Niragije (Allah), Nyagasani w’abantu,”]]></translation>
<footnotes></footnotes>
</aya>
<aya number="2">
<translation><![CDATA[“Umwami w’abantu,”]]></translation>
<footnotes></footnotes>
</aya>
<aya number="3">
<translation><![CDATA[“Imana y’abantu,”]]></translation>
<footnotes></footnotes>
</aya>
<aya number="4">
<translation><![CDATA[“Ngo andinde ububi bwa (shitani) yoshya gukora ibibi, nyuma ikabireka (igihe umuntu yibutse Allah),”]]></translation>
<footnotes></footnotes>
</aya>
<aya number="5">
<translation><![CDATA[“Yoshya imitima y’abantu gukora ibibi; ”]]></translation>
<footnotes></footnotes>
</aya>
<aya number="6">
<translation><![CDATA[“Yaba (shitani) yo mu majini cyangwa mu bantu.”]]></translation>
<footnotes></footnotes>
</aya>
</sura>
</sura_list>
</translation_root>
