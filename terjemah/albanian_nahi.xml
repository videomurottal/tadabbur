<translation_root>

<meta>
<title>Translation of the meanings of the Noble Qur'an</title>
<language>Albanian</language>
<id>albanian_nahi</id>
<source>https://quranenc.com</source>
<url>https://quranenc.com/en/browse/albanian_nahi</url>
<updated_at>2019-12-22 (v1.1.0-xml.1)</updated_at>
<check_updates>https://quranenc.com/check/albanian_nahi/v1.1.0-xml.1</check_updates>
</meta>
<sura_list>
<sura number="1">
<aya number="1">
<translation><![CDATA[Me emrin e Allahut, të Gjithëmëshirshmit, Mëshirëplotit![1]]]></translation>
<footnotes><![CDATA[[1] Kjo formulë quhet El-Besmele në terminologjinë islame dhe ndodhet në fillim të çdo sureje të Kuranit, përveç sures së nëntë. Ajo është një thirrje që i drejtohet Allahut të Madhëruar, në mënyrë që Ai ta pranojë dhe ta bekojë veprimin që nis me këtë formulë. Besmele-ja përbëhet nga dy pjesë: përmendja e emrit të Allahut (bismil-lâh) dhe përmendja e dy prej cilësive të Tij, me të cilat Ai ka dashur që robërit e Vet ta identifikojnë: Er-Rahmân dhe Er-Rahîm (i Gjithëmëshirshmi, Mëshirëploti). Kur shqipton pjesën e parë të formulës, myslimani thotë: “Me emrin e Allahut e nis leximin”. Më pas vazhdon me dy cilësitë: Er-Rahmân dhe Er-Rahîm, të cilët rrjedhin nga e njëjta rrënjë rahima që do të thotë “të mëshirosh”. Në lidhje me dallimin midis këtyre dy emrave të Allahut janë bërë trajtesa të shumta e të gjata, sepse, siç ndodh gjithmonë, para Madhështisë së Allahut dituria dhe njohuria njerëzore kanë gjithnjë diçka për të thënë. Sipas disa komenteve, emri Er-Rahmân do të thotë “i Mëshirshëm dhe Përdëllyes për të gjitha krijesat”, prandaj është përkthyer “I Gjithëmëshirshmi”, kurse emri Er-Rahîm, edhe pse tregon një mëshirë të pakufishme, sipas komentuesve të Kuranit, kjo mëshirë është e veçantë vetëm për besimtarët. Ky emër është përkthyer “Mëshirëploti”.]]></footnotes>
</aya>
<aya number="2">
<translation><![CDATA[Çdo lavdërim i përket Allahut, Zotit të botëve,]]></translation>
<footnotes></footnotes>
</aya>
<aya number="3">
<translation><![CDATA[të Gjithëmëshirshmit, Mëshirëplotit,]]></translation>
<footnotes></footnotes>
</aya>
<aya number="4">
<translation><![CDATA[Sunduesit të Ditës së Gjykimit.]]></translation>
<footnotes></footnotes>
</aya>
<aya number="5">
<translation><![CDATA[Vetëm Ty të adhurojmë dhe vetëm prej Teje ndihmë kërkojmë.[2]]]></translation>
<footnotes><![CDATA[[2] Vini re kumbimin e rreptë monoteist të lutjeve islame. Në Islam, jo vetëm që nuk duhet adhuruar asnjë krijesë, por edhe t’i lutesh për ndihmë ndonjë shenjtori, profeti apo çfarëdo krijese tjetër, është rreptësisht e ndaluar. Njeriu duhet t’i lutet për ndihmë vetëm Allahut.]]></footnotes>
</aya>
<aya number="6">
<translation><![CDATA[Udhëzona në rrugën e drejtë![3]]]></translation>
<footnotes><![CDATA[[3] Pas lavdërimit të Allahut, pas njohjes së sundimit të Tij hyjnor mbi gjithësinë dhe mbi Ditën e Gjykimit dhe pas deklarimit të nënshtrimit të tërësishëm ndaj Allahut, që konkretizohet në adhurimin kushtuar Atij dhe në heqjen dorë nga çdo lloj ndihmësi e mbrojtësi tjetër përveç Atij, njeriu i kërkon Zotit të Tij që t’i japë një udhëzim për në rrugën e drejtë, një sistem doktrinar, shpirtëror dhe ligjor që do ta udhëheqë përmes kësaj prove tokësore deri në jetën e përtejme.]]></footnotes>
</aya>
<aya number="7">
<translation><![CDATA[Në rrugën e atyre që u ke dhuruar mirësi[4] e jo në të atyre që kanë shkaktuar zemërimin Tënd,[5] as në të atyre që janë të humbur![6]]]></translation>
<footnotes><![CDATA[[4] Vargu i fundit përmban pohimin se edhe para shpalljes së Kuranit, mëshira e Allahut të Madhëruar vepronte midis njerëzve, duke prodhuar sjellje të ndriçuara nga besimi dhe të udhëhequra nga frika ndaj Zotit. Sipas komentuesit më të njohur të Kuranit, Ibn Abbasit (r.a.), ata njerëz të cilëve Allahu u ka dhuruar mirësi, janë: profetët, besimtarët e sinqertë e të drejtë (siddikûn), martirët për çështjen e besimit (shuhadâ’) dhe besimtarët e mirë e të drejtë (sâlihûn). 
[5] Njerëzit e tillë janë ata që e njohin rrugën e drejtë, por që nuk e ndjekin atë.
[6] Njerëzit e tillë janë ata që kanë gabuar rrugë, duke kujtuar se ndjekin rrugën e drejtë.]]></footnotes>
</aya>
</sura>
<sura number="2">
<aya number="1">
<translation><![CDATA[Elif, Lâm, Mîm.[7]]]></translation>
<footnotes><![CDATA[[7] Elif-i, Lâm-i dhe Mîm-i janë tri shkronja të veçanta të alfabetit arab. Shkronja të tilla të veçanta ndodhen në të njëjtin pozicion në 29 sure të tjera. Në lidhje me kuptimin e tyre, dijetarët komentues të Kuranit, kanë dhënë shumë interpretime, por asnjëri prej tyre nuk ka arritur një konsensus të tillë të përgjithshëm që të konsiderohet si interpretimi më i besueshëm. Gjithsesi, shumë komentues kanë mendimin se kuptimin e vërtetë të këtyre shkronjave e di vetëm Allahu dhe se ato bëjnë pjesë në ato vargje, për të cilat vargu i shtatë i sures Ali Imran thotë: “Është Ai që të ka shpallur ty (Muhamed) Librin, disa vargje të të cilit janë të qarta e me kuptim të drejtpërdrejtë. Ato janë themelet e Librit. Kurse disa (vargje) të tjera janë jo krejtësisht të qarta (me kuptime alegorike). Ata, zemrat e të cilëve priren nga e pavërteta, ndjekin vargjet më pak të qarta, duke kërkuar të krijojnë pështjellim dhe duke kërkuar t’i komentojnë sipas dëshirës së vet. Por, kuptimin e tyre të vërtetë e di vetëm Allahu. Ndërsa ata që janë thelluar në dijeni, thonë: “Ne i besojmë (Kuranit). Të gjitha këto (vargje të qarta e alegorike) janë nga Zoti ynë!” Nëse secila nga shkronjat e veçanta të përdorura në fillimet e 30 sureve, llogaritet vetëm një herë, atëherë numri i tyre është katërmbëdhjetë, po aq sa gjysma e shkronjave të alfabetit arab.]]></footnotes>
</aya>
<aya number="2">
<translation><![CDATA[Ky është Libri në të cilin nuk ka dyshim[8]. Ai është udhërrëfyes[9] për të devotshmit,[10]]]></translation>
<footnotes><![CDATA[[8] Pra, nuk ka dyshim se ky Libër – Kurani – është Fjala e Allahut. Kurani ndryshon nga shkrimet e tjera të shenjta, sepse çdo shkronjë dhe çdo fjalë e tij është e Zotit dhe se ai është i ruajtur në pastërtinë e vet origjinale.
[9] Pra, Kurani është libër ndriçues që tregon rrugën e drejtë të besimit dhe të sjelljes dhe jo libër letërsie, historie apo shkencash fizike. Edhe pse ai është shkruar në stilin më të lartë letrar në gjuhën arabe, edhe pse përmban të dhëna të sakta historike apo shkencore, para së gjithash ai është një libër i shenjtë që përmban urdhërime, ligje dhe mësime hyjnore, sipas të cilave njerëzit duhet të formojnë jetën e tyre.
[10] “të devotshmit”: ky është përkthimi i fjalës “muttekûn”, e cila fjalë për fjalë do të thotë: “ata që i ruhen Allahut dhe që kanë frikë prej Atij”. Frika prej Allahut nuk është e tillë që ta tmerrojë besimtarin apo ta terrorizojë atë, por është një frikë e përzier me ndjenjën e dashurisë, adhurimit, respektit dhe dorëzimit para Atij. Myslimani qan nga frika prej Allahut, por më së shumti është ëmbëlsia që ndien nga dashuria për Atë, dhe jo ankthi, ajo që ia shkrin zemrën, ia djeg kraharorin dhe e bën që t’i rrjedhin lotët.]]></footnotes>
</aya>
<aya number="3">
<translation><![CDATA[të cilët besojnë në të fshehtën,[11] falin namazin[12] dhe japin[13] nga ajo që u kemi dhënë Ne;]]></translation>
<footnotes><![CDATA[[11] “të fshehtën”: ky është përkthimi i fjalës “gajb” që përfshin gjithçka që është përtej perceptimeve njerëzore dhe e pakapshme nga arsyeja e thjeshtë, si p.sh.: ringjallja, Xheneti (Parajsa), Xhehenemi (Ferri), paracaktimi hyjnor etj. Të gjitha këto gjëra janë përtej mendjes sonë dhe zbulohen vetëm nëpërmjet Shpalljes Hyjnore.
[12] Namazi është shtylla e dytë e Islamit. Ai është një ritual i posaçëm i përbërë nga leximi i pjesëve të caktuara prej Kuranit dhe nga recitime lavdesh e lutjesh për Zotin, të kombinuara me lëvizje të veçanta. Namazi është i detyrueshëm të kryhet nga çdo besimtar pesë herë në ditë në kohë të caktuara.
[13] Vargu bën fjalë për çdo lloj shpenzimi në të mirë të njerëzve, përfshirë këtu edhe zekatin – 1/40 e pasurisë –, që është detyrim financiar për çdo mysliman të pasur.]]></footnotes>
</aya>
<aya number="4">
<translation><![CDATA[dhe të cilët besojnë në atë që të është shpallur ty (o Muhamed), në atë që është shpallur përpara teje dhe që me bindje i besojnë jetës tjetër.]]></translation>
<footnotes></footnotes>
</aya>
<aya number="5">
<translation><![CDATA[Ata janë udhëzuar në rrugë të drejtë nga Zoti i tyre dhe pikërisht ata janë të shpëtuarit.[14]]]></translation>
<footnotes><![CDATA[[14] Për ta përmbledhur, të udhëzuarit në rrugën e drejtë dhe të devotshmit dallohen për: 1) besimin në të padukshmen; 2) faljen e rregullt të namazeve; 3) shpenzimin në të mirë të të tjerëve; 4) besimin në Mesazhin që i është shpallur Profetit Muhamed (a.s.); 5) besimin në të gjithë Librat e mëparshëm Hyjnorë dhe 6) besimin e patundur në jetën e përtejme.]]></footnotes>
</aya>
<aya number="6">
<translation><![CDATA[Sa për ata që mohojnë, njësoj është, i paralajmërove apo nuk i paralajmërove - ata nuk besojnë.]]></translation>
<footnotes></footnotes>
</aya>
<aya number="7">
<translation><![CDATA[Allahu i ka vulosur zemrat e tyre, ndërsa në veshët dhe sytë e tyre kanë mbulesë; ata i pret një dënim i madh.]]></translation>
<footnotes></footnotes>
</aya>
<aya number="8">
<translation><![CDATA[Ka disa njerëz që thonë: “Besojmë në Allahun dhe në Ditën e Gjykimit!”, por në të vërtetë ata nuk janë besimtarë.]]></translation>
<footnotes></footnotes>
</aya>
<aya number="9">
<translation><![CDATA[Ata përpiqen të mashtrojnë Allahun dhe besimtarët, por në të vërtetë mashtrojnë vetëm vetveten, megjithëse nuk e ndiejnë.]]></translation>
<footnotes></footnotes>
</aya>
<aya number="10">
<translation><![CDATA[Në zemrat e tyre ka një sëmundje, të cilën Allahu ua shton. Ata i pret një dënim i dhembshëm, për shkak të hipokrizisë së tyre.]]></translation>
<footnotes></footnotes>
</aya>
<aya number="11">
<translation><![CDATA[Kur u thuhet: “Mos bëni çrregullime në tokë!” - ata thonë: “Ne bëjmë vetëm përmirësime në tokë!”]]></translation>
<footnotes></footnotes>
</aya>
<aya number="12">
<translation><![CDATA[Por jo! Në të vërtetë, pikërisht ata janë shkaktarët e çrregullimeve, ndonëse nuk e ndiejnë.]]></translation>
<footnotes></footnotes>
</aya>
<aya number="13">
<translation><![CDATA[Kur atyre u thuhet: “Besoni edhe ju ashtu siç kanë besuar njerëzit e tjerë!” - ata thonë: “Vallë, a të besojmë edhe ne ashtu siç besojnë mendjelehtët?!” Por jo! Në të vërtetë, pikërisht ata janë mendjelehtët, por nuk e dinë këtë.]]></translation>
<footnotes></footnotes>
</aya>
<aya number="14">
<translation><![CDATA[Kur takohen me besimtarët, ata thonë “Besojmë” – por, kur mbesin vetëm me djajtë e tyre, thonë: “Në të vërtetë, ne jemi me ju; ne vetëm po talleshim”.]]></translation>
<footnotes></footnotes>
</aya>
<aya number="15">
<translation><![CDATA[Allahu do të tallet me ata dhe do t’i lërë një kohë të gjatë që të bredhin verbërisht në mendjemadhësinë e tyre.]]></translation>
<footnotes></footnotes>
</aya>
<aya number="16">
<translation><![CDATA[Pikërisht këta janë ata që kanë këmbyer udhëzimin me humbjen, kështu që tregtia atyre nuk u solli kurrfarë dobie dhe as nuk ishin të udhëzuar në rrugën e drejtë.]]></translation>
<footnotes></footnotes>
</aya>
<aya number="17">
<translation><![CDATA[Rasti i tyre shëmbëllen me rastin e atyre që ndezin një zjarr dhe, kur ai ua ndriçon ç’kanë rreth vetes, Allahu ua merr dritën, i lë në errësirë dhe ata nuk shohin asgjë!]]></translation>
<footnotes></footnotes>
</aya>
<aya number="18">
<translation><![CDATA[Ata janë të shurdhër, memecë e të verbër, prandaj nuk kthehen në rrugë të drejtë.]]></translation>
<footnotes></footnotes>
</aya>
<aya number="19">
<translation><![CDATA[Ose shëmbëllen me ata që, gjatë shtrëngatës nga qielli, shoqëruar me errësirë, bubullimë dhe shkreptimë, i mbyllin veshët me gishtat e tyre, për të mos dëgjuar ushtimën nga frika e vdekjes. Kështu, Allahu i ka nën kontroll mohuesit.]]></translation>
<footnotes></footnotes>
</aya>
<aya number="20">
<translation><![CDATA[Shkreptima, pothuaj, ua merr shikimin. Sa herë që ajo ua ndriçon rrugën, ata ecin dhe, kur i kaplon errësira, ndalen. Sikur të donte Allahu, do t’ua merrte dëgjimin dhe shikimin. Pa dyshim, Allahu është i Fuqishëm për çdo gjë.[15]]]></translation>
<footnotes><![CDATA[[15] Vargjet 6-20 bëjnë fjalë për një kategori të caktuar njerëzish që hiqen si besimtarë, por që në të vërtetë nuk janë të tillë. Këta njerëz përmenden në Kuran me termin munâfikûn, hipokritë, dhe në zemrat e veta kanë sëmundjen e dyshimit në të vërtetat fetare.]]></footnotes>
</aya>
<aya number="21">
<translation><![CDATA[O njerëz! Adhuroni Zotin Tuaj, i Cili ju ka krijuar ju dhe ata që ishin para jush, që të mund të ruheni (nga të këqijat);]]></translation>
<footnotes></footnotes>
</aya>
<aya number="22">
<translation><![CDATA[i Cili e ka bërë për ju tokën shtresë dhe qiellin ndërtesë; i Cili prej së larti zbret ujë dhe nëpërmjet tij bën që të rriten fruta si ushqim për ju. Prandaj mos sajoni me vetëdije zota të barabartë me Allahun.]]></translation>
<footnotes></footnotes>
</aya>
<aya number="23">
<translation><![CDATA[Nëse ju dyshoni në atë që ia kemi zbritur robit tonë (Muhamedit a.s.), atëherë hartoni një sure të ngjashme me atë që ia kemi shpallur atij! Thirrni në ndihmë edhe dëshmitarët tuaj (që i adhuroni) në vend të Allahut, nëse jeni të sinqertë.]]></translation>
<footnotes></footnotes>
</aya>
<aya number="24">
<translation><![CDATA[Nëse nuk mundeni, dhe kurrsesi nuk do të mundeni, atëherë ruajuni zjarrit, lëndë djegëse e të cilit janë njerëzit dhe gurët dhe që është përgatitur për të ndëshkuar mohuesit.]]></translation>
<footnotes></footnotes>
</aya>
<aya number="25">
<translation><![CDATA[Ata që besojnë dhe bëjnë vepra të mira, përgëzoji me kopshte të Xhenetit, nëpër të cilat rrjedhin lumenj. Sa herë që atyre t’u jepet si ushqim ndonjë frutë e kopshteve, ata do të thonë: “Këtë e kemi ngrënë edhe përpara”. Por atyre do t’u jepen vetëm fruta të ngjashme me ato të Tokës. Në Xhenet ata do të kenë bashkëshorte të pastra dhe atje do të jetojnë përgjithmonë.]]></translation>
<footnotes></footnotes>
</aya>
<aya number="26">
<translation><![CDATA[Allahu nuk ngurron të japë shembull mushkonjën ose diçka më të madhe se ajo. Ata që besojnë, e dinë se kjo është e vërteta nga Zoti i tyre, kurse ata që nuk besojnë, thonë: “Çfarë kërkon të tregojë Allahu me këtë shembull?” Nëpërmjet tij, Ai shumëkënd e lë në humbje e shumëkujt ia ndriçon rrugën e drejtë. Ai i lë në humbje vetëm gjynahqarët e mëdhenj,]]></translation>
<footnotes></footnotes>
</aya>
<aya number="27">
<translation><![CDATA[të cilët shkelin besën e Allahut, pasi e patën dhënë, ndërpresin atë që ka urdhëruar Allahu për ta mbajtur lidhur[16] dhe bëjnë ngatërresa në Tokë; ata janë njëmend të shkatërruar.]]></translation>
<footnotes><![CDATA[[16] “ndërpresin atë që ka urdhëruar Allahu për ta mbajtur lidhur” - Allahu i Madhëruar na ka urdhëruar të mbajmë lidhjet me Të, duke besuar tek Ai dhe duke e adhuruar Atë; të mbajmë lidhjet me Profetin e Tij, duke e besuar atë, duke e dashur dhe duke ndjekur shembullin e tij; pastaj të mbajmë lidhjet me prindërit, të afërmit, shokët dhe njerëzit e tjerë dhe duke zbatuar detyrimet që kemi kundrejt atyre.]]></footnotes>
</aya>
<aya number="28">
<translation><![CDATA[Si mund ta mohoni Allahun, ndërkohë që keni qenë të pajetë e Ai ju dha jetën?! Pastaj Ai do t’ju bëjë të vdisni, më pas do t’ju ringjallë e, në fund, do të ktheheni tek Ai?!]]></translation>
<footnotes></footnotes>
</aya>
<aya number="29">
<translation><![CDATA[Është Ai që për ju ka krijuar çdo gjë që ka në Tokë. Pastaj, i është drejtuar qiellit dhe e ka rregulluar, duke e bërë atë shtatë qiej. Ai është i Dijshëm për çdo gjë.]]></translation>
<footnotes></footnotes>
</aya>
<aya number="30">
<translation><![CDATA[Kur Zoti yt u tha engjëjve: “Unë do të krijoj një mëkëmbës (që do të zbatojë ligjet e Zotit) në tokë”, ata thanë: “A do të vësh atje dikë që do të bëjë çrregullime e do të derdhë gjak në të, ndërkohë që Ne të madhërojmë, të lavdërojmë dhe të lartësojmë ashtu si të takon Ty?!” Ai tha: “Unë di atë që ju nuk e dini”.]]></translation>
<footnotes></footnotes>
</aya>
<aya number="31">
<translation><![CDATA[Allahu ia mësoi Ademit emrat e çdo gjëje, pastaj ua paraqiti engjëjve dhe u tha: “Më tregoni emrat e tyre, nëse ajo që thoni është e vërtetë!”]]></translation>
<footnotes></footnotes>
</aya>
<aya number="32">
<translation><![CDATA[“Qofsh i lavdëruar! - thanë ata - Ne dimë vetëm atë që na ke mësuar Ti. Në të vërtetë, Ti je i Gjithëdituri, i Urti.”]]></translation>
<footnotes></footnotes>
</aya>
<aya number="33">
<translation><![CDATA[“O Adem, - tha Ai - ua trego atyre emrat e gjërave!” Kur ai ua tregoi emrat e tyre, Allahu tha: “A nuk ju kam thënë se vetëm Unë i di fshehtësitë e qiellit e të Tokës dhe vetëm Unë e di çfarë tregoni haptazi dhe çfarë fshihni?!”]]></translation>
<footnotes></footnotes>
</aya>
<aya number="34">
<translation><![CDATA[Kur u thamë engjëjve: “Përuluni në sexhde para Ademit”, ata u përulën, përveç Iblisit, i cili nuk deshi, u tregua mendjemadh dhe u bë jobesimtar.]]></translation>
<footnotes></footnotes>
</aya>
<aya number="35">
<translation><![CDATA[Ne thamë: “O Adem, jeto ti dhe gruaja jote në Xhenet dhe aty hani sa të doni e kur të doni, por mos iu afroni kësaj peme, se ndryshe do të bëheni të padrejtë”.]]></translation>
<footnotes></footnotes>
</aya>
<aya number="36">
<translation><![CDATA[Shejtani i shtyu të gabojnë e i nxori nga lumturia ku ishin. “Zbritni - u thamë Ne - do të jeni armiq të njëri-tjetrit. Në Tokë do të qëndroni, do të keni furnizim e do të jetoni deri në një kohë të caktuar”.]]></translation>
<footnotes></footnotes>
</aya>
<aya number="37">
<translation><![CDATA[Ademi mësoi disa fjalë (se si të kërkonte falje) nga Zoti i tij, kështu që Ai ia pranoi pendimin. Sigurisht, Ai i pranon shumë pendimet, Ai është Mëshirëploti.]]></translation>
<footnotes></footnotes>
</aya>
<aya number="38">
<translation><![CDATA[Ne u thamë: “Zbritni të gjithë prej Xhenetit! Kur t’ju vijë udhërrëfimi Ynë, ata që do t’i përmbahen atij, nuk do të kenë frikë dhe nuk do të dëshpërohen.]]></translation>
<footnotes></footnotes>
</aya>
<aya number="39">
<translation><![CDATA[Kurse ata që i mohojnë dhe i përgënjeshtrojnë shpalljet Tona, do të jenë banorë të Zjarrit, ku do të mbesin gjithmonë.”]]></translation>
<footnotes></footnotes>
</aya>
<aya number="40">
<translation><![CDATA[O bijtë e Israilit, kujtoni të mirat që ju kam falur! Përmbushni premtimin që Më keni dhënë, që edhe Unë të përmbush premtimin që ju kam bërë (për t’ju futur në Xhenet). Vetëm prej Meje duhet të frikësoheni.]]></translation>
<footnotes></footnotes>
</aya>
<aya number="41">
<translation><![CDATA[Besoni në atë (Kuran) që kam zbritur si vërtetues të Shkrimeve tuaja, e mos u bëni mohuesit e parë të tij! Mos i këmbeni shpalljet e Mia me një vlerë të vogël dhe ruhuni vetëm prej Meje!]]></translation>
<footnotes></footnotes>
</aya>
<aya number="42">
<translation><![CDATA[Mos e përzieni të vërtetën me të pavërtetën, dhe të vërtetën mos e fshihni me vetëdije.]]></translation>
<footnotes></footnotes>
</aya>
<aya number="43">
<translation><![CDATA[Faleni namazin, jepeni zekatin dhe përkuluni në ruku bashkë me ata që përkulen (në namaz).]]></translation>
<footnotes></footnotes>
</aya>
<aya number="44">
<translation><![CDATA[Vallë, a i urdhëroni njerëzit që të bëjnë të mira e veten po e harroni, ju që lexoni Shkrimet?! A nuk arsyetoni?]]></translation>
<footnotes></footnotes>
</aya>
<aya number="45">
<translation><![CDATA[Kërkoni ndihmën e Allahut me durim e me namaz! Kjo është njëmend e vështirë, përveçse për të devotshmit,]]></translation>
<footnotes></footnotes>
</aya>
<aya number="46">
<translation><![CDATA[që janë të bindur se do të takojnë Zotin e tyre dhe se do të kthehen tek Ai.]]></translation>
<footnotes></footnotes>
</aya>
<aya number="47">
<translation><![CDATA[O bijtë e Israilit! Kujtoni të mirat që ju kam dhënë dhe që ju kam ngritur mbi njerëzit e tjerë (të asaj kohe).]]></translation>
<footnotes></footnotes>
</aya>
<aya number="48">
<translation><![CDATA[Frikësojuni Ditës kur askush nuk do të mund të bëjë asgjë për askënd dhe, kur prej askujt nuk do të pranohet as ndërmjetësim, as shpërblesë e as që do të ndihmoheni.]]></translation>
<footnotes></footnotes>
</aya>
<aya number="49">
<translation><![CDATA[Kujtoni se si ju shpëtuam nga populli i Faraonit, i cili ju shtypte mizorisht: jua therte djemtë e jua linte të gjalla femrat. Kjo ka qenë një sprovë e madhe për ju - nga Zoti juaj.]]></translation>
<footnotes></footnotes>
</aya>
<aya number="50">
<translation><![CDATA[Kujtoni se si e çamë detin e ju shpëtuam, ndërsa në praninë tuaj i fundosëm njerëzit e Faraonit.]]></translation>
<footnotes></footnotes>
</aya>
<aya number="51">
<translation><![CDATA[Kujtoni kur i caktuam Musait dyzet net (për takimin me të), e pastaj ju adhuruat viçin, duke vepruar si keqbërës!]]></translation>
<footnotes></footnotes>
</aya>
<aya number="52">
<translation><![CDATA[Pastaj Ne ju falëm, që të bëheni mirënjohës.]]></translation>
<footnotes></footnotes>
</aya>
<aya number="53">
<translation><![CDATA[Kujtoni kur Musait i dhamë Librin dhe Dalluesin[17], që të udhëzoheni (në rrugën e drejtë)]]></translation>
<footnotes><![CDATA[[17] Pra, Libri i shenjtë i hebrenjve, Teurati dhe dituria për të dalluar të mirën nga e keqja.]]></footnotes>
</aya>
<aya number="54">
<translation><![CDATA[dhe, kur ai i tha popullit të vet: “O populli im, ju vetëm vetes i bëtë keq, kur e adhuruat viçin si zot! Prandaj kthehuni të penduar te Krijuesi juaj dhe vritni njëri-tjetrin! Kjo është më mirë për ju në sy të Krijuesit tuaj. Ai jua fali gabimin, sepse Ai i pranon shumë pendimet dhe është Mëshirëploti”.[18]]]></translation>
<footnotes><![CDATA[[18] Ky varg tregon dënimin e hebrenjve në këtë jetë, për të këqijat që kishin bërë, si për shembull konsiderimi i viçit zot dhe kundërshtimi i Profetit Musa (a.s.) nga ana e tyre. Ky varg i dënoi, duke iu thënë “vritni njëri-tjetrin” për të shprehur pendimin për këto gabime. Kjo ngjarje ka qenë kështu: Zoti iu zbriti atyre një mjegull, në të cilën ata ishin të detyruar që të nxirrnin e të vringëllonin shpatat. Pastaj, Ai e ngriti mjegullën dhe u pa se kush ishte vrarë. Me kaq mori fund ky dënim dhe u pranua pendimi i mbarë popullit. Por, kjo nuk do të thotë se njeriu duhet të bëjë vetëvrasje, sepse vetëvrasjen e mallkojnë të gjitha librat fetarë, prej Ademit e këndej (përkthyesi).]]></footnotes>
</aya>
<aya number="55">
<translation><![CDATA[Kujtoni kur i thatë Musait: “O Musa! Ne nuk do të të besojmë ty, derisa të shohim Allahun haptazi!”. Atëherë një rrufe ju goditi, ndërsa ishit duke parë.]]></translation>
<footnotes></footnotes>
</aya>
<aya number="56">
<translation><![CDATA[Pas vdekjes suaj, Ne ju ringjallëm, që të bëheni falënderues.]]></translation>
<footnotes></footnotes>
</aya>
<aya number="57">
<translation><![CDATA[Pastaj bëmë që retë t’ju bënin hije dhe ju zbritëm manën[19] dhe thëllëza, duke thënë: “Hani nga ushqimet e mira, që ju kemi dhënë!” (Ata nuk ishin mirënjohës dhe kështu) nuk na bënë keq Neve, por i bënë keq vetes.]]></translation>
<footnotes><![CDATA[[19] Një rrëshirë e ëmbël si mjalti.]]></footnotes>
</aya>
<aya number="58">
<translation><![CDATA[Kujtoni kur thamë: “Hyni në këtë qytet dhe hani ç’të doni dhe sa të dëshironi, por, duke hyrë në qytet, përuluni në sexhde dhe thoni: “Falna!” që Ne t’jua falim gabimet. Atyre që bëjnë vepra të mira, Ne ua shtojmë shpërblimin”]]></translation>
<footnotes></footnotes>
</aya>
<aya number="59">
<translation><![CDATA[Por keqbërësit e ndryshuan fjalën që iu tha me një fjalë tjetër, prandaj Ne u sollëm atyre që bënë (këtë) padrejtësi një dënim nga qielli për mosbindjen e tyre.]]></translation>
<footnotes></footnotes>
</aya>
<aya number="60">
<translation><![CDATA[Kur Musai kërkoi ujë për popullin e tij, Ne i thamë: “Bjeri gurit me shkopin tënd!” Atëherë, nga ai shpërthyen dymbëdhjetë burime, dhe çdo fis e dinte burimin e vet. Ne thamë: “Hani e pini prej begative të Allahut dhe mos bëni të këqija e mbrapshti në Tokë!”.]]></translation>
<footnotes></footnotes>
</aya>
<aya number="61">
<translation><![CDATA[Kujtoni kur i thatë: “O Musa! Ne nuk mund të kënaqemi vetëm me një lloj ushqimi, prandaj lutju për ne Zotit tënd të na dhurojë nga ato që jep toka: perime, tranguj, thjerrëza, qepë dhe hudhra!” Ai ju tha: “Vërtet doni të ndërroni atë që është më e mirë me atë që është më e dobët?! Shkoni në qytet, atje do të gjeni atë që kërkoni!” Ata i kaploi poshtërimi dhe përulja dhe merituan zemërimin e Allahut. Kjo ndodhi, sepse ata i mohonin shpalljet e Allahut dhe i vrisnin të dërguarit pa asnjë të drejtë. Kjo ndodhi, sepse ata kundërshtonin dhe kalonin çdo kufi.]]></translation>
<footnotes></footnotes>
</aya>
<aya number="62">
<translation><![CDATA[Ata që besojnë (në Kuran), hebrenjtë, të krishterët dhe sabi’inët[20] - kushdo prej tyre që beson Allahun dhe jetën tjetër (sipas Kuranit), dhe bën vepra të mira (sipas Islamit), do të shpërblehen nga Zoti i tyre; ata nuk do të kenë pse të frikësohen apo të pikëllohen!]]></translation>
<footnotes><![CDATA[[20] Një sekt i përzier judeo-kristian.]]></footnotes>
</aya>
<aya number="63">
<translation><![CDATA[Kujtoni (o hebrenj) kur morëm besën tuaj dhe ngritëm mbi ju malin Tur, duke thënë: “Merreni seriozisht atë që ju dhamë dhe mbani në mendje rregullat e saj, në mënyrë që të ruheni nga gjynahet!”]]></translation>
<footnotes></footnotes>
</aya>
<aya number="64">
<translation><![CDATA[Por më pas, ju i kthyet shpinën (besëlidhjes) dhe, sikur të mos ishte mirësia e Allahut ndaj jush dhe mëshira e Tij, do të ishit të humbur.]]></translation>
<footnotes></footnotes>
</aya>
<aya number="65">
<translation><![CDATA[Sigurisht që ju keni dëgjuar për ata prej jush që shkelën Sabatin[21] dhe të cilëve Ne u thamë: “Bëhuni majmunë të përçmuar e të urryer!”.]]></translation>
<footnotes><![CDATA[[21] Sabati është dita e shtunë, gjatë së cilës Allahu ua ndaloi hebrenjve të peshkonin, si sprovë dhe ndëshkim për gjynahet e tyre.]]></footnotes>
</aya>
<aya number="66">
<translation><![CDATA[Këtë dënim e bëmë paralajmërim për bashkëkohësit dhe për brezat e tyre pasardhës, si dhe këshillë për ata që i frikësohen Allahut.]]></translation>
<footnotes></footnotes>
</aya>
<aya number="67">
<translation><![CDATA[Kujto kur Musai i tha kombit të vet: “Allahu ju urdhëron të therni një lopë!” Ata thanë: “A do të tallesh me ne?” - “Zoti më ruajttë!” - tha Musai - “të bëhem unë nga të paditurit!”.]]></translation>
<footnotes></footnotes>
</aya>
<aya number="68">
<translation><![CDATA[Ata thanë: “Lutju Zotit tënd, që të na shpjegojë si duhet të jetë ajo!” Musai tha: “Ajo të jetë një lopë as plakë, as e re, por e mesme; pra, bëni atë që ju është urdhëruar!”]]></translation>
<footnotes></footnotes>
</aya>
<aya number="69">
<translation><![CDATA[Ata thanë: “Lutju Zotit tënd që të na shpjegojë çfarë ngjyre të ketë ajo!” Musai tha: “Ai thotë se ajo duhet të jetë lopë me ngjyrë të verdhë të ndezur, të cilën e pëlqejnë shikuesit”.]]></translation>
<footnotes></footnotes>
</aya>
<aya number="70">
<translation><![CDATA[Ata thanë: “Lutju Zotit tënd, që të na shpjegojë çfarë lloji të jetë, sepse lopët të gjitha na duken njësoj e ne, në dashtë Zoti, do të udhëzohemi në rrugën e drejtë”.]]></translation>
<footnotes></footnotes>
</aya>
<aya number="71">
<translation><![CDATA[Musai tha: “Ai thotë se lopa s’duhet të jetë e lodhur nga lërimi apo nga ujitja e tokës, por të jetë e shëndoshë dhe pa asnjë të metë”. Ata thanë: “Tani na the të vërtetën”. Kështu, ata e therën lopën, por desh e lanë pa flijuar.]]></translation>
<footnotes></footnotes>
</aya>
<aya number="72">
<translation><![CDATA[Dhe, pasi vratë një njeri e u grindët me njëri-tjetrin në lidhje me të, Allahu e nxori në shesh atë që fshihnit ju.]]></translation>
<footnotes></footnotes>
</aya>
<aya number="73">
<translation><![CDATA[Ne ju thamë: “Prekeni të vrarin me një copë të lopës së flijuar!”[22] Dhe kështu, Allahu do t’i ngjallë të vdekurit dhe do t’ju tregojë mrekullitë e veta, që ju të kuptoni.]]></translation>
<footnotes><![CDATA[[22] Sipas komentuesve, një nga bijtë e Israilit vrau të birin e xhaxhait, për t’i marrë pasurinë dhe këtë vrasje ia veshi një fisi tjetër. Këto dy fise u çuan për të luftuar njëri-tjetrin dhe përbënin një të gjashtën e bijve të Israilit. Ata iu drejtuan Musait (a.s.) për ta sqaruar këtë çështje. Në fillim, duke u mbështetur në mendimin e vet të natyrshëm, populli nuk e pranoi menjëherë urdhrin e Zotit për të therur një lopë. Pastaj, u detyrua dhe e pranoi atë. Ata e therën lopën dhe e prekën të vrarin me mishin e saj. Ai u ngjall dhe tregoi se kush e kishte vrarë. Nga kjo ngjarje kuptojmë se Zoti është Fuqiplotë, ka fuqi t’i ringjallë të vdekurit; është Mëshirues i Madh dhe dërgon profetë për t’i udhëzuar njerëzit. Po ashtu, historia na tregon se populli i bijve të Israilit shpesh nuk e dëgjonte profetin e vet, Musain a.s. (përkthyesi).]]></footnotes>
</aya>
<aya number="74">
<translation><![CDATA[Por, pas kësaj, zemrat tuaja u forcuan e u bënë si guri, madje edhe më të forta. Në të vërtetë, ka gurë nga të cilët burojnë lumenj, ka të atillë që çahen e nga të cilët rrjedh uji, madje ka edhe syresh që rrëzohen nga frika e Allahut. Allahu nuk është i pavëmendshëm ndaj veprimeve tuaja.]]></translation>
<footnotes></footnotes>
</aya>
<aya number="75">
<translation><![CDATA[Vërtet shpresoni ju (besimtarë) se ata (hebrenjtë) do t’ju besonin juve, ndërkohë që disa prej tyre i dëgjonin fjalët e Allahut dhe, pasi i kuptonin, me vetëdije i shtrembëronin ato?!]]></translation>
<footnotes></footnotes>
</aya>
<aya number="76">
<translation><![CDATA[Kur takohen me besimtarët, ata thonë: “Ne besojmë”, e kur ngelin vetëm me njëri-tjetrin, ata thonë: “A u tregoni atyre, atë që jua ka shpallur Allahu (në Teurat), për ta përdorur si argument kundër jush te Zoti juaj? A nuk po mendoni?”]]></translation>
<footnotes></footnotes>
</aya>
<aya number="77">
<translation><![CDATA[A nuk e dinë ata se Allahu di çfarë fshehin dhe çfarë shpallin?!]]></translation>
<footnotes></footnotes>
</aya>
<aya number="78">
<translation><![CDATA[Disa prej atyre janë analfabetë, nuk e njohin Librin, përveç disa trillimeve dhe flasin vetëm me hamendje.]]></translation>
<footnotes></footnotes>
</aya>
<aya number="79">
<translation><![CDATA[Mjerë ata që me duart e tyre shkruajnë Librin, e pastaj thonë: “Kjo është prej Allahut” që për këtë të kenë ndonjë dobi të vogël (materiale). Mjerë ata për çfarë kanë shkruar me duart e tyre dhe mjerë ata për çfarë kanë fituar!]]></translation>
<footnotes></footnotes>
</aya>
<aya number="80">
<translation><![CDATA[Ata thonë: “Zjarri do të na prekë vetëm ca ditë të numëruara”. Thuaju (o Muhamed): “A keni marrë për këtë ndonjë zotim prej Allahut, kështu që Ai nuk do ta shkelë kurrë zotimin e vet (dhe do t’ju dënojë pak) apo po shpifni kundër Allahut gjëra që nuk i dini?”]]></translation>
<footnotes></footnotes>
</aya>
<aya number="81">
<translation><![CDATA[Nuk është kështu si thoni ju! Ata që bëjnë vepra të këqija dhe mbulohen nga fajet e veta, do të jenë banorë të Zjarrit (të Xhehenemit), ku do të qëndrojnë përgjithmonë.]]></translation>
<footnotes></footnotes>
</aya>
<aya number="82">
<translation><![CDATA[Kurse ata që besojnë e bëjnë vepra të mira, do të jenë banorë të Xhenetit, ku do të qëndrojnë përgjithmonë.[23]]]></translation>
<footnotes><![CDATA[[23] Në Kuran përmendet shpesh Xheneti (parajsa). Po ashtu, përmendet edhe Xhehenemi (ferri apo skëterra) - me shumë emra. Kjo është kështu sepse njeriu përmendet shumë herë për cilësi të mira dhe, për çdo cilësi të cekur, përmendet edhe dhurata që e meriton - Xheneti. Nga ana tjetër, kur përmenden cilësitë e këqija të njeriut, ceket edhe dënimi për të - Xhehenemi ose dënimi me zjarr (përkthyesi).]]></footnotes>
</aya>
<aya number="83">
<translation><![CDATA[Kujtoni kur Ne morëm besën tuaj, o bijtë e Israilit, se do të adhuroni vetëm Allahun, do të silleni mirë me prindërit, të afërmit, jetimët dhe të varfrit, do t’u thoni fjalë të mira njerëzve, do të falni namazin e do të jepni zekatin. Mirëpo, më pas, ju ia kthyet shpinën (besëlidhjes), përveç një pakice prej jush, duke iu shmangur (edhe tani).]]></translation>
<footnotes></footnotes>
</aya>
<aya number="84">
<translation><![CDATA[Dhe kujtoni kur nga ju morëm besën që të mos derdhni gjakun e njëri-tjetrit dhe që të mos e dëboni njëri-tjetrin nga banesat tuaja! Ju e pranuat këtë dhe dolët dëshmitarë.]]></translation>
<footnotes></footnotes>
</aya>
<aya number="85">
<translation><![CDATA[Mirëpo ja tek jeni, duke vrarë farefisin tuaj, duke i dëbuar disa syresh nga shtëpitë e veta dhe duke ndihmuar njëri-tjetrin kundër tyre, fajësisht dhe armiqësisht. Dhe, kur ju vijnë të robëruar, ju i shpëtoni nga robëria me të holla, ndërkohë që me marrëveshje e keni të ndaluar t’i dëboni. Mos vallë, një pjesë të Librit (Teuratit) e besoni, kurse pjesën tjetër e mohoni?! Cilido prej jush që vepron kështu, do të ndëshkohet me poshtërim në këtë jetë, ndërsa në Ditën e Kiametit do të dërgohet në dënimin më të ashpër. Allahu nuk është i pavëmendshëm ndaj veprimeve tuaja.]]></translation>
<footnotes></footnotes>
</aya>
<aya number="86">
<translation><![CDATA[Këta janë ata që jetën e kësaj bote e kanë blerë me jetën e ardhshme. Atyre nuk do t’u lehtësohet dënimi dhe askush nuk do t’u vijë në ndihmë.]]></translation>
<footnotes></footnotes>
</aya>
<aya number="87">
<translation><![CDATA[Ne i dhamë Musait Librin dhe pas tij çuam të dërguarit njërin pas tjetrit. Ne i dhamë Isait, të birit të Merjemes, mrekulli të qarta dhe e mbështetëm atë me Shpirtin e Shenjtërisë (Xhebrailin a.s.). Sa herë që ndonjë i dërguar ju sillte atë që nuk ju pëlqente, ju kapardiseshit, prandaj disa i quajtët gënjeshtarë e disa i vratë.]]></translation>
<footnotes></footnotes>
</aya>
<aya number="88">
<translation><![CDATA[Ata thonë: “Zemrat tona janë të vulosura”. Jo, s’është ashtu, por ata i ka mallkuar Allahu për shkak të mohimit të tyre, prandaj shumë pak prej tyre besojnë.]]></translation>
<footnotes></footnotes>
</aya>
<aya number="89">
<translation><![CDATA[Dhe, kur një Libër që vërtetonte Shkrimet e tyre, u erdhi atyre nga Allahu, ndonëse përpara luteshin për ndihmë kundër jobesimtarëve, pra, kur u erdhi ajo që e dinin se është e vërtetë, ata e mohuan atë![24] Prandaj mallkimi i Allahut qoftë mbi mohuesit!]]></translation>
<footnotes><![CDATA[[24] Sipas Ibn Abbasit, para ardhjes së Profetit Muhamed (a.s.), hebrenjtë e Medinës i kërkonin Allahut t’u dërgonte një profet në ndihmë kundër fiseve arabe të Medinës Eus dhe Hazraxh. Por, kur Allahu e zgjodhi Profetin nga radhët e arabëve, ata nuk e pranuan atë.]]></footnotes>
</aya>
<aya number="90">
<translation><![CDATA[Ata e shitën veten keq, kur nuk besuan në atë që shpalli Allahu, nga zilia se Allahu ia zbret shpalljen kujt të dëshirojë nga robtë e Vet. Dhe kështu tërhoqën mbi vete zemërim përmbi zemërim! Sigurisht që mohuesit i pret një dënim poshtërues.]]></translation>
<footnotes></footnotes>
</aya>
<aya number="91">
<translation><![CDATA[Kur atyre u thuhet: “Besoni në atë që ka shpallur Allahu!” ata përgjigjen: “Ne besojmë në atë që na është shpallur neve”, duke mos besuar në atë që është zbritur më pas, ndonëse ajo është e Vërteta që pohon Shkrimet e tyre. Thuaju atyre: “Nëse ishit besimtarë, përse i vratë profetët e Allahut, atëherë kur ju erdhën?!”]]></translation>
<footnotes></footnotes>
</aya>
<aya number="92">
<translation><![CDATA[Musai ju solli shenja të qarta, por gjatë mungesës së tij, ju adhuruat viçin si zot, prandaj u bëtë fajtorë të mëdhenj.]]></translation>
<footnotes></footnotes>
</aya>
<aya number="93">
<translation><![CDATA[Kur morëm besën tuaj dhe ngritëm mbi ju malin e Turit, thamë: “Merreni seriozisht atë që ju kemi dhënë dhe dëgjoni!” Ju thatë: “Ne dëgjuam, por kundërshtojmë!” Për shkak të mohimit, atyre u ishte rrënjosur në zemra dashuria (dhe adhurimi) për viçin. Thuaju: “Nëse jeni vërtet besimtarë, sa gjë të keqe po ju urdhëruaka besimi juaj!”]]></translation>
<footnotes></footnotes>
</aya>
<aya number="94">
<translation><![CDATA[Thuaju: “Nëse Shtëpia e jetës së përtejme (Xheneti) tek Allahu është vetëm për ju e jo për njerëzit e tjerë, atëherë kërkoni vdekjen, nëse ajo që thoni është e vërtetë”.]]></translation>
<footnotes></footnotes>
</aya>
<aya number="95">
<translation><![CDATA[Por ata kurrsesi nuk e dëshirojnë vdekjen për shkak të të këqijave që kanë bërë! Allahu i njeh mirë keqbërësit.]]></translation>
<footnotes></footnotes>
</aya>
<aya number="96">
<translation><![CDATA[Dhe, vërtet, do t’i gjesh ata më lakmues për të jetuar sesa njerëzit e tjerë, madje, edhe se paganët. Secili nga ata dëshiron të jetojë një mijë vjet; por edhe nëse jeton aq, nuk do të mund t’i ikë dënimit! Allahu i sheh punët e tyre të këqija.]]></translation>
<footnotes></footnotes>
</aya>
<aya number="97">
<translation><![CDATA[Thuaju (o Muhamed) atyre që janë armiq të Xhebrailit, se ai e ka zbritur Kuranin në zemrën tënde me lejen e Allahut, si vërtetues të librave të shenjtë të mëparshëm dhe si udhërrëfyes e lajm të mirë për besimtarët.]]></translation>
<footnotes></footnotes>
</aya>
<aya number="98">
<translation><![CDATA[Kush është armik i Allahut, i engjëjve të Tij, i të dërguarve të Tij, i Xhebrailit dhe Mikailit, ta dijë se Allahu është armik i jobesimtarëve.]]></translation>
<footnotes></footnotes>
</aya>
<aya number="99">
<translation><![CDATA[Ne të kemi zbritur ty shpallje e shenja të qarta, të cilave vetëm njerëzit e këqij nuk duan t’u besojnë.]]></translation>
<footnotes></footnotes>
</aya>
<aya number="100">
<translation><![CDATA[A thua çdoherë që japin ndonjë premtim, disa prej tyre e flakin tej atë? Jo, por shumica e tyre nuk besojnë.]]></translation>
<footnotes></footnotes>
</aya>
<aya number="101">
<translation><![CDATA[Tani që atyre u erdhi një i Dërguar nga Allahu, vërtetues i Shkrimeve që kanë me vete, një grup prej atyre, të cilëve iu dhanë Shkrimet, e hodhën pas shpine Librin e Allahut, gjoja se nuk dinin gjë për atë,]]></translation>
<footnotes></footnotes>
</aya>
<aya number="102">
<translation><![CDATA[dhe shkuan pas shpifjeve që bënin djajtë kundër mbretërisë së Sulejmanit. E Sulejmani nuk ishte mohues, por djajtë ishin mohues. Ata u mësonin njerëzve magjinë dhe dijeninë që u ishte dërguar dy engjëjve në Babiloni - Harutit e Marutit. Këta engjëj nuk i mësonin ndokujt magji, pa i thënë: “Ne jemi dërguar për t’ju vënë në provë, andaj ti mos u bëj mohues (duke mësuar apo ushtruar magjinë)!” Dhe njerëzit mësuan nga këta të dy se si t’i ndajnë bashkëshortët. Por magjistarët nuk mund t’i bëjnë dëm askujt pa lejen e Allahut. E megjithatë, njerëzit mësojnë ato gjëra që i dëmtojnë e nuk u bëjnë dobi. Në të vërtetë, ata e dinin se ai që e përvetësonte këtë mjeshtëri, nuk do të kishte kurrfarë të mire në jetën tjetër. Eh, sa e keqe është ajo për të cilën shitën shpirtrat e veta! Ah, sikur ta dinin ata!]]></translation>
<footnotes></footnotes>
</aya>
<aya number="103">
<translation><![CDATA[Sikur ata të besonin dhe të ruheshin (nga gjynahet), shpërblimi i Allahut do të ishte më i mirë. Ah, sikur ta dinin ata!]]></translation>
<footnotes></footnotes>
</aya>
<aya number="104">
<translation><![CDATA[O besimtarë! Mos thoni: “Rá‘iná”[25], por thoni: “Undhurná! - “Na shiko!” dhe dëgjoni! Për mohuesit ka dënim pikëllues.]]></translation>
<footnotes><![CDATA[[25] Në këtë varg Zoti na urdhëron të bisedojmë me njerëzit me fjalë të sinqerta, të mira, pa hipokrizi dhe që nuk kanë përmbajtje fyese. Fjala râina, në shembullin e këtushëm, në arabisht do të thotë “na dëgjo” ose “na shiko me respekt”, por në hebraishten-arabe të shekullit të shtatë ishte sharje me kuptimin “O i keqi ynë”.]]></footnotes>
</aya>
<aya number="105">
<translation><![CDATA[Ata që mohojnë, si ithtarët e Librit[26], ashtu edhe paganët, nuk dëshirojnë që t’ju zbresë ndonjë e mirë nga Zoti juaj. Por Allahu ia dhuron mëshirën e Vet kujt të dojë. Allahu zotëron mirësi të madhe.]]></translation>
<footnotes><![CDATA[[26] Ithtarët e Librit janë hebrenjtë dhe të krishterët. Janë quajtur kështu, sepse në themel të fesë së tyre ata kanë nga një libër të shpallur nga Zoti, përkatësisht Teuratin/Torahun dhe Inxhilin/Ungjillin, të cilët besohet se kanë pësuar ndryshime nga njerëzit me kalimin e kohës.]]></footnotes>
</aya>
<aya number="106">
<translation><![CDATA[Për çdo varg (Kurani) që Ne e shfuqizojmë apo që e bëjmë të harrohet, Ne sjellim ndonjë tjetër më të mirë ose të ngjashëm me të. A nuk e di ti se Allahu është i Fuqishëm për (të bërë) çdo gjë?!]]></translation>
<footnotes></footnotes>
</aya>
<aya number="107">
<translation><![CDATA[A nuk e di ti se vetëm Allahut i përket sundimi i qiejve dhe i Tokës? Përveç Allahut ju nuk keni tjetër mbrojtës e as ndihmës.]]></translation>
<footnotes></footnotes>
</aya>
<aya number="108">
<translation><![CDATA[A mos doni të pyesni të Dërguarin tuaj, ashtu siç u pyet Musai më parë? Cilido që e ndërron besimin me mohim, pa dyshim që e ka humbur rrugën e drejtë.]]></translation>
<footnotes></footnotes>
</aya>
<aya number="109">
<translation><![CDATA[Shumë nga ithtarët e Librit,[27] prej zilisë që kanë në vete, dëshirojnë që t’ju kthejnë nga besimi në mosbesim, tani që e vërteta është e qartë për ata. Por ju falini ata dhe lërini, derisa të arrijë urdhri i Allahut. Vërtet, Allahu është i Fuqishëm për çdo gjë.]]></translation>
<footnotes><![CDATA[[27] Allahu i Lartmadhëruar u tërheq vëmendjen myslimanëve të jenë vigjilentë në lidhje me armiqësinë që pjesëtarë të traditave të mëparshme fetare do të kenë kundër atyre që do të ndjekin mësimet e Muhamedit (a.s.). Duhet të jetë e qartë se kjo nuk është një armiqësi që vjen thjesht për arsye shpirtërore, por për arsye të pushtetit. Islami, me rreptësinë e tij morale tradicionalisht të konsoliduar, imponohet edhe sot si e vetmja shpresë për çlirimin e njeriut nga të gjitha format e sundimit njerëzor. Kur pranohet të qenët rob i Allahut, atëherë nuk mund të jesh më skllav i njeriut, i ideologjive, i pasurisë, i pasioneve dhe i iluzioneve të tij.]]></footnotes>
</aya>
<aya number="110">
<translation><![CDATA[Faleni namazin dhe jepeni zekatin! Çfarëdo të mire që të bëni për shpirtin tuaj, do ta gjeni tek Allahu. Në të vërtetë, Ai sheh mirë gjithçka që bëni.]]></translation>
<footnotes></footnotes>
</aya>
<aya number="111">
<translation><![CDATA[Ata thonë: “Askush nuk do të hyjë në Xhenet, përveç hebrenjve ose të krishterëve”. Këto janë dëshirat e tyre boshe! Thuaju (o Muhamed): “Nëse është e vërtetë ajo që thoni, atëherë sillni provën tuaj!”]]></translation>
<footnotes></footnotes>
</aya>
<aya number="112">
<translation><![CDATA[Vërtet, ata që i përulen Allahut dhe bëjnë vepra të mira, do ta kenë shpërblimin te Zoti i tyre, nuk do të frikësohen e as do të pikëllohen.]]></translation>
<footnotes></footnotes>
</aya>
<aya number="113">
<translation><![CDATA[Hebrenjtë thonë: “Të krishterët nuk kanë kurrfarë udhërrëfimi ku të mbështeten!” Edhe të krishterët thonë: “Hebrenjtë nuk kanë kurrfarë urdhërrëfimi ku të mbështeten!” Ndërkohë, të dyja palët lexojnë të njëjtin Libër. Po kështu, edhe ata që nuk dinë, thonë të njëjtat fjalë. Allahu do t’i gjykojë kundërshtitë e tyre në Ditën e Kiametit.]]></translation>
<footnotes></footnotes>
</aya>
<aya number="114">
<translation><![CDATA[Kush është më fajtor se ai që pengon të përmendet nëpër xhamitë e Allahut Emri i Tij dhe përpiqet për shkatërrimin e tyre?! Ata nuk duhet të hyjnë në to, përveçse të frikësuar. Për ata, në këtë jetë ka poshtërim, kurse në jetën tjetër dënim të madh.]]></translation>
<footnotes></footnotes>
</aya>
<aya number="115">
<translation><![CDATA[Të Allahut janë Lindja dhe Perëndimi, pra, ngado që të ktheheni është Fytyra (ana) e Allahut. Vërtet, Allahu është Gjithëpërfshirës dhe i Gjithëdijshëm.[28]]]></translation>
<footnotes><![CDATA[[28] Në këtë varg na urdhërohet t’i marrim porositë e të veprojmë si urdhërohet. Myslimanët, në fillim faleshin duke u drejtuar nga Jerusalemi, siç bënin edhe hebrenjtë. Më pas, kur mërguan në Medinë, Zoti i urdhëroi që të faleshin në drejtim të Qabesë (Mekës). Atëherë hebrenjtë u revoltuan dhe e kundërshtuan këtë kthesë. Zoti, u tha: “Lindja dhe Perëndimi janë të Zotit, (po ashtu, e tërë Gjithësia është e Zotit)”. Andaj, duhet për t’u kthyer në lutje nga urdhëron Zoti, pa kurrfarë kundërshtimi. Në këtë mënyrë mund t’i fitojmë dhuratat e Tij (përkthyesi).]]></footnotes>
</aya>
<aya number="116">
<translation><![CDATA[Ata thonë: “Allahu ka bërë një fëmijë”. I Lavdishëm dhe i Lartësuar qoftë Ai! Përkundrazi, Atij i përket çdo gjë që gjendet në qiej e në Tokë dhe Atij i nënshtrohet gjithçka.]]></translation>
<footnotes></footnotes>
</aya>
<aya number="117">
<translation><![CDATA[Ai është Krijuesi i qiejve dhe i Tokës, pa shembull të mëparshëm dhe, kur vendos për diçka, vetëm thotë për të: “Bëhu!” - dhe ajo bëhet.]]></translation>
<footnotes></footnotes>
</aya>
<aya number="118">
<translation><![CDATA[Kurse të paditurit thonë: “Përse Allahu nuk flet me ne ose së paku të na sillte ndonjë shenjë!” Njësoj thonin edhe ata para tyre; zemrat e tyre i përngjajnë njëra-tjetrës! Ndërkohë, Ne ua kemi treguar qartë shenjat Tona atyre që besojnë bindshëm.]]></translation>
<footnotes></footnotes>
</aya>
<aya number="119">
<translation><![CDATA[Njëmend, Ne të kemi dërguar ty (Muhamed) si sjellës të lajmit të mirë dhe paralajmërues; ti nuk do të pyetesh për banorët e Zjarrit flakërues.]]></translation>
<footnotes></footnotes>
</aya>
<aya number="120">
<translation><![CDATA[As hebrenjtë, as të krishterët nuk do të jenë të kënaqur me ty, derisa të pranosh besimin e tyre. Thuaju: “Vetëm udhërrëfimi i Allahut është i drejtë!” E, në qoftë se pas diturisë që të ka zbritur, ti ndjek dëshirën e atyre, atëherë askush nuk do të të ndihmonte apo mbronte nga dënimi i Allahut.]]></translation>
<footnotes></footnotes>
</aya>
<aya number="121">
<translation><![CDATA[Ata që u kemi dhënë Librin dhe e lexojnë ashtu siç është shpallur, ata besojnë vërtet në të. Kurse ata që nuk besojnë në të, pa dyshim, janë të humbur.]]></translation>
<footnotes></footnotes>
</aya>
<aya number="122">
<translation><![CDATA[O bijtë e Israilit, kujtoni të mirat që ju dhashë dhe që ju ngrita mbi gjithë njerëzit e tjerë (të asaj kohe)!]]></translation>
<footnotes></footnotes>
</aya>
<aya number="123">
<translation><![CDATA[Frikësojuni Ditës kur askush nuk do të mund të bëjë asgjë për askënd dhe, kur prej askujt, nuk do të pranohet as ndërmjetësim, as shpërblesë dhe as që do të ndihmoheni.]]></translation>
<footnotes></footnotes>
</aya>
<aya number="124">
<translation><![CDATA[Kur Allahu e provoi Ibrahimin me disa urdhërime, të cilat ai i plotësoi, Allahu i tha: “Unë do të të bëj ty imam (prijës) të njerëzve!” - “Po pasardhësit e mi?” - pyeti ai. Allahu tha: “Premtimi Im nuk i përfshin të padrejtët.”]]></translation>
<footnotes></footnotes>
</aya>
<aya number="125">
<translation><![CDATA[Kujtoni kur Ne e bëmë Qabenë vend grumbullimi dhe sigurie për njerëzit, duke thënë “Bëjeni vendin e Ibrahimit si vend faljeje!” Ne i urdhëruam Ibrahimin dhe Ismailin: “Pastrojeni Shtëpinë Time (Qabenë) për ata që e vizitojnë, që rrinë aty për adhurim dhe që falen duke u përkulur dhe përulur”.]]></translation>
<footnotes></footnotes>
</aya>
<aya number="126">
<translation><![CDATA[Kur Ibrahimi u lut: “Zoti Im, bëje këtë vend qytet të sigurt dhe furnizoji me prodhime banorët e tij, ata që besojnë në Allahun dhe në jetën tjetër!” - Allahu tha: “Atë që nuk beson, për pak kohë do ta bëj që të kënaqet e pastaj do ta hedh në dënimin e zjarrit.” Eh, sa vendbanim i keq që është ai!]]></translation>
<footnotes></footnotes>
</aya>
<aya number="127">
<translation><![CDATA[Kur Ibrahimi dhe Ismaili ngritën themelet e Qabes, u lutën: “O Zoti ynë! Pranoje prej nesh (këtë vepër)! Me të vërtetë, Ti je Ai që dëgjon dhe di gjithçka!]]></translation>
<footnotes></footnotes>
</aya>
<aya number="128">
<translation><![CDATA[O Zoti ynë! Na bëj të përulur ndaj Teje! Bëj që edhe pasardhësit tanë të jenë të përulur ndaj Teje! Tregona ritet e Haxhit dhe pranoje pendimin tonë, se, pa dyshim, Ti je Pranuesi i pendimit, Mëshirëploti!]]></translation>
<footnotes></footnotes>
</aya>
<aya number="129">
<translation><![CDATA[O Zoti ynë! Dërgo tek ata një të dërguar nga gjiri i tyre, që t’u lexojë shpalljet e Tua, t’ua mësojë Librin dhe Urtësinë (rregullat e fesë) e t’i pastrojë (nga gjynahet)! Vërtet, Ti je i Plotfuqishmi dhe i Urti!”]]></translation>
<footnotes></footnotes>
</aya>
<aya number="130">
<translation><![CDATA[Fesë së Ibrahimit i shmanget vetëm ai që e nënçmon vetveten. Ne e zgjodhëm atë në këtë botë, kurse në botën tjetër ai do të jetë ndër të mirët.]]></translation>
<footnotes></footnotes>
</aya>
<aya number="131">
<translation><![CDATA[Kur Zoti i tij i tha: “Përulu!” - ai u përgjigj: “Iu përula Zotit të gjithësisë!”]]></translation>
<footnotes></footnotes>
</aya>
<aya number="132">
<translation><![CDATA[Ibrahimi ua dha këtë porosi fëmijëve të tij; po ashtu edhe Jakubi: “O bijtë e mi! Pa dyshim, Allahu ka zgjedhur për ju fenë e vërtetë, prandaj mos vdisni ndryshe veçse duke qenë myslimanë të nënshtruar ndaj Atij!”]]></translation>
<footnotes></footnotes>
</aya>
<aya number="133">
<translation><![CDATA[A ishit ju të pranishëm kur Jakubit iu afrua vdekja dhe i pyeti të bijtë: “Çfarë do të adhuroni pas meje?” - Ata u përgjigjën: “Ne do të adhurojmë Zotin tënd, që është edhe Zoti i etërve të tu: Ibrahimit, Ismailit dhe Is’hakut, një Zot të vetëm. Ne Atij i nënshtrohemi!”]]></translation>
<footnotes></footnotes>
</aya>
<aya number="134">
<translation><![CDATA[Ata njerëz tashmë kanë kaluar. Ata do të kenë çfarë kanë merituar dhe ju do të keni atë që meritoni e nuk do të pyeteni për veprat e tyre.]]></translation>
<footnotes></footnotes>
</aya>
<aya number="135">
<translation><![CDATA[Ata thonë: “Bëhuni hebrenj ose të krishterë, që të jeni në rrugë të drejtë!” Thuaju: “Në asnjë mënyrë. Ne jemi të fesë së pastër të Ibrahimit, i cili nuk ka qenë idhujtar”.]]></translation>
<footnotes></footnotes>
</aya>
<aya number="136">
<translation><![CDATA[Thoni: “Ne besojmë në Allahun, në atë që na është shpallur neve (Kuranin), në atë që i është shpallur Ibrahimit, Ismailit, Is’hakut, Jakubit dhe Esbatëve (bijve të Jakubit), në atë që i është dhënë Musait e Isait dhe në atë që u është dhënë profetëve nga Zoti i tyre. Ne nuk bëjmë kurrfarë dallimi midis tyre dhe vetëm Allahut i përulemi”.]]></translation>
<footnotes></footnotes>
</aya>
<aya number="137">
<translation><![CDATA[Nëse ata besojnë në atë që besoni edhe ju, atëherë janë në rrugën e drejtë. E, nëse ia kthejnë shpinën asaj, atëherë sigurisht që do të përçahen. Por Allahu të mjafton ty (Muhamed si mbrojtës) kundër atyre. Ai i dëgjon dhe i di të gjitha.]]></translation>
<footnotes></footnotes>
</aya>
<aya number="138">
<translation><![CDATA[Thoni: “Kjo fe është “ngjyra” që na ka dhënë Allahu! S’ka “ngjyrë” më të bukur se ajo që jep Allahu! Ne vetëm Atë adhurojmë!”]]></translation>
<footnotes></footnotes>
</aya>
<aya number="139">
<translation><![CDATA[Thuaj: “A mos doni të haheni me ne për Allahun, kur Ai është Zoti ynë dhe Zoti juaj?! Ne jemi përgjegjës për veprat tona, kurse ju për tuajat. Ne vetëm Atij i përkushtohemi.”]]></translation>
<footnotes></footnotes>
</aya>
<aya number="140">
<translation><![CDATA[A po thoni se Ibrahimi, Ismaili, Is’haku, Jakubi dhe Esbatët kanë qenë çifutë (me fe), ose të krishterë? Thuaju: “A e dini më mirë ju apo Allahu? Kush është më keqbërës se ai që fsheh të vërtetën e ardhur prej Allahut? Por Allahu nuk është i pavëmendshëm ndaj veprave që punoni ju”.]]></translation>
<footnotes></footnotes>
</aya>
<aya number="141">
<translation><![CDATA[Ata njerëz tashmë kanë kaluar. Ata do të kenë çfarë kanë merituar dhe ju do të keni atë që meritoni e nuk do të pyeteni për veprat e tyre.]]></translation>
<footnotes></footnotes>
</aya>
<aya number="142">
<translation><![CDATA[Disa mendjelehtë (nga ithtarët e Librit) do të thonë: “Ç’i ktheu ata prej kiblës së tyre?”[29] Thuaju: “Të Allahut janë Lindja dhe Perëndimi. Ai udhëzon kë të dojë në rrugën e drejtë”.]]></translation>
<footnotes><![CDATA[[29] Kibla quhet drejtimi nga kthehen myslimanët gjatë faljes së namazit. Ky drejtim ka qenë fillimisht nga Jerusalemi dhe më pas është ndryshuar drejt Mekës. Për këtë ngjarje flet edhe vargu i mësipërm.]]></footnotes>
</aya>
<aya number="143">
<translation><![CDATA[Kështu, Ne ju kemi bërë një bashkësi të drejtë, që të bëheni dëshmitarë përmbi njerëzit dhe që i Dërguari të jetë dëshmitar përmbi ju. Ne nuk e kemi bërë kthimin tënd nga Qabeja (o Muhamed) për tjetër arsye, por vetëm për t’i dalluar ata që i shkojnë pas të Dërguarit, nga ata që kthehen nga thembrat (që tërhiqen nga besimi tek ai). Kjo provë ka qenë e rëndë (për njerëzit), por jo për ata që Allahu i ka udhëzuar. Dijeni se Allahu nuk ua humb besimin tuaj (d.m.th. namazin që keni falur nga Kudsi). Në të vërtetë, Allahu është Përdëllimtar dhe i Mëshirshëm me njerëzit.]]></translation>
<footnotes></footnotes>
</aya>
<aya number="144">
<translation><![CDATA[Ne të pamë ty (Muhamed) që vazhdimisht drejtoje shikimin nga qielli. Mirë pra, Ne do të të kthejmë ty nga kibla që të kënaq ty. Prandaj, ktheje fytyrën tënde nga Xhamia e Shenjtë (Qabeja)! Dhe kudo që të gjendeni, kthejeni fytyrën tuaj nga ajo anë! Pa dyshim, ata që u është dhënë Libri (Teurati), e dinë se drejtimi nga Qabeja është e vërteta prej Zotit të tyre. Allahu nuk është i pakujdesshëm ndaj punëve që ata bëjnë.]]></translation>
<footnotes></footnotes>
</aya>
<aya number="145">
<translation><![CDATA[Edhe sikur t’u sillje të gjitha provat atyre që u është dhënë Libri, ata prapëseprapë nuk do ta pranonin kiblën tënde, por edhe ti nuk do ta pranosh kiblën e tyre dhe askush nga ata nuk do të pranonte kiblën e njëri-tjetrit. E, nëse ti, pasi të është zbritur dituria, do të ndiqje dëshirat e tyre, atëherë pa dyshim që do të ishe një nga keqbërësit.]]></translation>
<footnotes></footnotes>
</aya>
<aya number="146">
<translation><![CDATA[Ata që u kemi dhënë Librin, e njohin atë (Profetin a.s.), ashtu siç i njohin bijtë e tyre, por disa prej tyre e fshehin të vërtetën, duke e ditur mirë.]]></translation>
<footnotes></footnotes>
</aya>
<aya number="147">
<translation><![CDATA[E vërteta është prej Zotit Tënd; pra, kurrsesi mos u bëj nga ata që dyshojnë.]]></translation>
<footnotes></footnotes>
</aya>
<aya number="148">
<translation><![CDATA[Çdokush ka një drejtim nga i cili kthehet. Pra, bëni garë me njëri-tjetrin për punë të mira. Kudo që të gjendeni, Allahu do t’ju mbledhë të gjithëve; Ai është i Fuqishëm për çdo gjë.]]></translation>
<footnotes></footnotes>
</aya>
<aya number="149">
<translation><![CDATA[Nga cilido vend që të dalësh, ktheje fytyrën nga Xhamia e Shenjtë. Kjo është e vërteta që vjen nga Zoti yt. Allahu nuk është i pakujdesshëm ndaj veprave që ju bëni.]]></translation>
<footnotes></footnotes>
</aya>
<aya number="150">
<translation><![CDATA[Nga cilido vend që të dalësh, ktheje fytyrën nga Xhamia e Shenjtë. Kudo që të ndodheni, ktheni fytyrat tuaja nga ajo anë, që njerëzia të mos ketë ç’të thotë kundër jush, përveç keqbërësve - por atyre mos iu frikësoni, frikësohuni vetëm prej Meje -, që të plotësoj mirësinë Time ndaj jush dhe që ju të shkoni në udhë të drejtë.]]></translation>
<footnotes></footnotes>
</aya>
<aya number="151">
<translation><![CDATA[Po kështu, (për të plotësuar mirësinë Time ndaj jush) ju kam sjellë një të Dërguar, nga mesi juaj, i cili ju lexon shpalljet Tona, ju pastron (nga gjynahet), ju mëson Librin (Kuranin) e Urtësinë (rregullat e fesë) dhe ju mëson ato gjëra që nuk i keni ditur.]]></translation>
<footnotes></footnotes>
</aya>
<aya number="152">
<translation><![CDATA[Prandaj, më kujtoni Mua (me namaz e lutje) që Unë t’ju kujtoj (me shpërblime) dhe falënderomëni Mua (duke m’u bindur) e mos i mohoni dhuntitë e Mia (me mosbindje)!]]></translation>
<footnotes></footnotes>
</aya>
<aya number="153">
<translation><![CDATA[O besimtarë! Kërkoni ndihmë për veten nëpërmjet durimit dhe namazit! Në të vërtetë, Allahu është me të duruarit.]]></translation>
<footnotes></footnotes>
</aya>
<aya number="154">
<translation><![CDATA[Dhe mos thoni për ata që vriten në rrugën e Allahut[30] se janë të vdekur! Jo! Ata janë të gjallë, ndonëse ju nuk e ndieni!]]></translation>
<footnotes><![CDATA[[30] Shprehja “në rrugën e Allahut” (fî sebîlil-lâh) do të thotë: “për çështjen e Allahut”, “në shërbim të Allahut” etj.]]></footnotes>
</aya>
<aya number="155">
<translation><![CDATA[Sigurisht që Ne do t’ju provojmë me frikë dhe uri, me dëmtim të pasurisë, të njerëzve dhe të të lashtave! Prandaj, përgëzoji të duruarit,]]></translation>
<footnotes></footnotes>
</aya>
<aya number="156">
<translation><![CDATA[të cilët, kur i godet ndonjë fatkeqësi thonë: “Të Allahut jemi dhe vetëm tek Ai do të kthehemi!”]]></translation>
<footnotes></footnotes>
</aya>
<aya number="157">
<translation><![CDATA[Ata do të shpërblehen me bekim dhe mëshirë nga Zoti i tyre; ata janë në rrugën e drejtë!]]></translation>
<footnotes></footnotes>
</aya>
<aya number="158">
<translation><![CDATA[Kodrinat Safa dhe Merva (në Mekë) janë pjesë e Simboleve të Allahut, prandaj ai që viziton Qaben për haxh ose për umre[31], s’ka kurrfarë gjynahu nëse sillet mes tyre. Kush bën vepra të mira vullnetare, ta dijë se Allahu është njëmend Falënderues dhe i Gjithëdijshëm.]]></translation>
<footnotes><![CDATA[[31] Një lloj pelegrinazhi më i vogël se haxhillëku.]]></footnotes>
</aya>
<aya number="159">
<translation><![CDATA[Me të vërtetë, ata që fshehin shpalljet Tona të qarta, pasi ua kemi shpjeguar njerëzve në Libër (Teurat), do të mallkohen nga Allahu dhe do të mallkohen nga ata (engjëj e njerëz) që janë ngarkuar të mallkojnë.]]></translation>
<footnotes></footnotes>
</aya>
<aya number="160">
<translation><![CDATA[Mirëpo atyre që pendohen, përmirësohen dhe tregojnë atë që kishin fshehur, Unë ua pranoj pendimin, sepse Unë jam Pranuesi i pendimeve dhe Mëshirëploti.]]></translation>
<footnotes></footnotes>
</aya>
<aya number="161">
<translation><![CDATA[Ata që nuk besojnë dhe vdesin duke qenë jobesimtarë, do të mallkohen nga Allahu, engjëjt dhe të gjithë njerëzit.]]></translation>
<footnotes></footnotes>
</aya>
<aya number="162">
<translation><![CDATA[Ata do të jenë gjithmonë të mallkuar, nuk do t’u lehtësohet dënimi dhe nuk do t’u jepet afat.]]></translation>
<footnotes></footnotes>
</aya>
<aya number="163">
<translation><![CDATA[Zoti juaj është një Zot i vetëm! S’ka zot tjetër (të denjë për adhurim), përveç Atij, të Gjithëmëshirshmit, Mëshirëplotit!]]></translation>
<footnotes></footnotes>
</aya>
<aya number="164">
<translation><![CDATA[Me të vërtetë, në krijimin e qiejve dhe të Tokës, në këmbimin e natës me ditën, në anijet që lundrojnë nëpër det për t’u sjellë dobi njerëzve, në ujin që Allahu zbret prej qiellit, duke ngjallur përmes tij tokën e vdekur dhe duke shpërndarë gjithfarë gjallesash, në lëvizjen e erërave dhe në retë që qëndrojnë midis qiellit e Tokës, pra, në të gjitha këto, sigurisht që ka shenja për njerëzit me intelekt.]]></translation>
<footnotes></footnotes>
</aya>
<aya number="165">
<translation><![CDATA[E megjithatë, disa njerëz zgjedhin (për të adhuruar) në vend të Allahut (zota) të tjerë, (duke i konsideruar) si të barabartë me Atë dhe duke i dashur siç duhet Allahu. Por ata që besojnë, e duan shumë më tepër Allahun (se sa ç’i duan idhujtarët idhujt e tyre). Sikur keqbërësit të shihnin që tani çastin kur të përballen me ndëshkimin, do ta kuptonin se e tërë fuqia i përket Allahut dhe se dënimi i Tij është fort i ashpër.]]></translation>
<footnotes></footnotes>
</aya>
<aya number="166">
<translation><![CDATA[Ah, sikur ta shihnin çastin kur të adhuruarit do t’i braktisin adhuruesit e tyre, kur të gjithë do të shohin dënimin e midis tyre do të këputet çdo lidhje.]]></translation>
<footnotes></footnotes>
</aya>
<aya number="167">
<translation><![CDATA[Atëherë adhuruesit do të thonë: “Ah, sikur të ktheheshim edhe një herë (në jetën e Tokës) e t’i braktisnim ata[32], ashtu siç na braktisën ne!” Kështu, Allahu do t’ua tregojë veprat e tyre si burim hidhërimi për ta dhe ata s’kanë për të dalë kurrë nga zjarri.]]></translation>
<footnotes><![CDATA[[32] Të adhuruarit.]]></footnotes>
</aya>
<aya number="168">
<translation><![CDATA[O njerëz! Ushqehuni me të gjitha ato gjëra të lejuara e të mira që gjenden në Tokë dhe mos ndiqni gjurmët e djallit, sepse ai është njëmend armiku juaj i hapur.]]></translation>
<footnotes></footnotes>
</aya>
<aya number="169">
<translation><![CDATA[Ai ju nxit vetëm në të këqija, në vepra të turpshme dhe të flisni për Allahun gjëra që nuk i dini.]]></translation>
<footnotes></footnotes>
</aya>
<aya number="170">
<translation><![CDATA[Kur atyre[33] u thuhet: “Ndiqni atë që ka shpallur Allahu!” ata përgjigjen: “Jo! Ne do të ndjekim atë udhë në të cilën i kemi gjetur të parët tanë” - Vallë, edhe atëherë kur të parët e tyre nuk kuptonin gjë e nuk ishin të udhëzuar?!]]></translation>
<footnotes><![CDATA[[33] Idhujtarëve të Mekës.]]></footnotes>
</aya>
<aya number="171">
<translation><![CDATA[Mohuesit i shëmbëllejnë kafshëve, të cilat, kur i thërret dikush, dëgjojnë vetëm thirrje e zë, por s’kuptojnë asgjë. Ata janë të shurdhër, memecë dhe të verbër e nuk kuptojnë asgjë.]]></translation>
<footnotes></footnotes>
</aya>
<aya number="172">
<translation><![CDATA[O besimtarë! Hani nga ushqimet e lejuara që ju kemi dhënë dhe, nëse jeni adhurues të Allahut, falënderojeni Atë!]]></translation>
<footnotes></footnotes>
</aya>
<aya number="173">
<translation><![CDATA[Me të vërtetë, Allahu ju ka ndaluar të hani kafshën e ngordhur, gjakun e derdhur, mishin e derrit dhe mishin që nuk është therur në emër të Allahut. Por kushdo që detyrohet nga nevoja të hajë ndonjë gjë prej këtyre, pa dashur të bëjë gjynah dhe pa e kaluar kufirin, nuk do të fajësohet. Vërtet, Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="174">
<translation><![CDATA[Pa dyshim, ata që fshehin çfarë ka shpallur Allahu në Libër dhe e këmbejnë atë me diçka tjetër të pavlerë, do të gëlltisin në barkun e tyre vetëm zjarr. Në ditën e Kiametit, Allahu nuk do t’u flasë atyre, nuk do t’i pastrojë (nga gjynahet) dhe do t’u japë dënim të dhembshëm.]]></translation>
<footnotes></footnotes>
</aya>
<aya number="175">
<translation><![CDATA[Ata e kanë këmbyer rrugën e drejtë me humbjen dhe faljen e Zotit me dënimin e Tij. Po sa të durueshëm do të jenë në zjarr?!]]></translation>
<footnotes></footnotes>
</aya>
<aya number="176">
<translation><![CDATA[Kjo është kështu, sepse Allahu e ka zbritur Librin me të vërtetën. Sigurisht, ata që nuk pajtohen rreth tij, janë të përçarë dhe larg së vërtetës.]]></translation>
<footnotes></footnotes>
</aya>
<aya number="177">
<translation><![CDATA[Mirësia nuk është të kthyerit e fytyrës suaj nga lindja dhe perëndimi, por mirësia është (cilësi) e atij që beson Allahun, Ditën e Fundit, engjëjt, Librin dhe profetët; e atij që me vullnet jep nga pasuria e vet për të afërmit, jetimët, të varfrit, udhëtarët e mbetur rrugës, lypësit dhe për lirimin e të robëruarve; e atij që fal namazin dhe e jep zekatin; dhe e atyre që i plotësojnë premtimet, kur marrin përsipër diçka; e atyre që durojnë në kohë skamjeje, sëmundjeje dhe lufte. Këta janë besimtarët e vërtetë dhe këta janë ata që e kanë frikë Allahun.]]></translation>
<footnotes></footnotes>
</aya>
<aya number="178">
<translation><![CDATA[O besimtarë! Është caktuar për ju kisasi[34] për vrasje: I liri për të lirin, skllavi për skllavin dhe femra për femrën. Ai (vrasës) që falet nga farefisi i të vrarit, duhet të sillet njerëzishëm dhe le të zbatojë dëmshpërblimin me të mirë. Kjo (falje) është një lehtësi dhe mëshirë nga ana e Zotit. E kushdo që pas kësaj (faljes), e kapërcen kufirin, do të marrë një dënim të dhembshëm.]]></translation>
<footnotes><![CDATA[[34] Kisasi në të drejtën juridike islame është ligji i barazisë në ndëshkim.]]></footnotes>
</aya>
<aya number="179">
<translation><![CDATA[Në ligjin e barazisë në ndëshkim ka siguri për jetën tuaj, o mendarë, në mënyrë që ju të përmbaheni!]]></translation>
<footnotes></footnotes>
</aya>
<aya number="180">
<translation><![CDATA[Ju është urdhëruar që, nëse ndonjërit prej jush i afrohet vdekja dhe ka pasuri për të lënë pas, atëherë të lërë testamentin në mënyrë të drejtë për prindërit dhe farefisin; ky është detyrim për besimtarët e devotshëm.]]></translation>
<footnotes></footnotes>
</aya>
<aya number="181">
<translation><![CDATA[Kush e ndryshon testamentin pasi e ka dëgjuar, ta dijë se gjynahu është i rëndë për ata që e ndryshojnë! Sigurisht që Allahu i dëgjon dhe i di të gjitha.]]></translation>
<footnotes></footnotes>
</aya>
<aya number="182">
<translation><![CDATA[Kush i trembet ndonjë gabimi apo padrejtësie nga ana e lënësit të testamentit dhe e ndreq atë, ta dijë se nuk bën gjynah. Vërtet, Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="183">
<translation><![CDATA[O besimtarë! Ju është urdhëruar agjërimi, ashtu si u ishte urdhëruar atyre para jush, që të mund të ruheni nga të këqijat.]]></translation>
<footnotes></footnotes>
</aya>
<aya number="184">
<translation><![CDATA[Agjërimi zgjat disa ditë, por, nëse ndonjëri prej jush është i sëmurë ose duke udhëtuar, le të agjërojë aq ditë sa i ka prishur në ditët e tjera pas. Ata që kanë vështirësi për të agjëruar, duhet të ushqejnë si shpagim nga një të varfër për çdo ditë agjërimi. E, nëse ndonjëri jep më shumë se kaq, kjo është edhe më mirë për të. Por, agjërimi juaj është më i dobishëm, në qoftë se e dini.]]></translation>
<footnotes></footnotes>
</aya>
<aya number="185">
<translation><![CDATA[Muaji i Ramazanit është ai, në të cilin ka zbritur Kurani, që është udhërrëfyes për njerëzit, plot me shenja të qarta për rrugën e drejtë dhe dallues (i së mirës nga e keqja). Pra, kushdo nga ju që dëshmon këtë muaj, le të agjërojë! Sa i përket atij që është i sëmurë ose gjendet në udhëtim e sipër (le të agjërojë më vonë) aq ditë sa nuk i ka agjëruar. Allahu dëshiron që t’jua lehtësojë dhe jo që t’jua vështirësojë. Ai dëshiron që të plotësoni numrin e ditëve të agjërimit dhe që ta madhëroni Allahun (në fund të agjërimit), për shkak se ju ka drejtuar në rrugë të drejtë e që ta falënderoni Atë.]]></translation>
<footnotes></footnotes>
</aya>
<aya number="186">
<translation><![CDATA[Kur robërit e Mi (besimtarë) të pyesin për Mua, (thuaju se) Unë jam afër, i përgjigjem lutjeve të lutësit, kur ai më lutet Mua. Prandaj, le t’i përgjigjen thirrjes Sime dhe le të më besojnë Mua, për të qenë në rrugë të drejtë.]]></translation>
<footnotes></footnotes>
</aya>
<aya number="187">
<translation><![CDATA[Tani është e lejuar për ju që, gjatë netëve të agjërimit, të shkoni me bashkëshortet tuaja. Ato janë petk për ju e ju jeni petk për ato. Allahu e di mirë se ju e keni mashtruar veten (duke shkuar me gratë para se të zbriste lejimi), por Allahu e ka pranuar pendimin tuaj dhe jua ka falur gabimin. Prandaj, ju lejohet bashkimi me bashkëshortet tuaja dhe tani kërkoni atë që ka caktuar Allahu për ju. Dhe hani e pini derisa të dallohet fija e bardhë (bardhësia) e agimit nga fija e zezë (errësira e natës), pastaj plotësojeni agjërimin derisa të bjerë mbrëmja. Mos iu afroni atyre (bashkëshorteve) gjatë kohës kur mbylleni për adhurim në xhami! Këta janë kufijtë e Allahut, prandaj mos iu afroni atyre! Kështu, pra, Allahu ua shpjegon njerëzve urdhëresat e veta, që ata të ruhen nga të këqijat.]]></translation>
<footnotes></footnotes>
</aya>
<aya number="188">
<translation><![CDATA[Mos ia merrni pasurinë njëri-tjetrit padrejtësisht! Dhe mos u bëni mitëdhënës te gjykatësit për t’ua përvetësuar në mënyrë të paligjshme dhe me vetëdije njerëzve një pjesë të mallit.]]></translation>
<footnotes></footnotes>
</aya>
<aya number="189">
<translation><![CDATA[Të pyesin ty (o Muhamed) për hënat e reja; thuaju: “Ato janë për njerëzit shenja përcaktuese të kohës dhe të haxhillëkut”. Nuk është mirësi të hysh në shtëpi nga dera e pasme (siç bënin paganët para Islamit), por mirësia qëndron në të ruajturit nga të këqijat. Hyni në shtëpi nga dyert e tyre dhe kijeni frikë Allahun, në mënyrë që të shpëtoni!]]></translation>
<footnotes></footnotes>
</aya>
<aya number="190">
<translation><![CDATA[Luftoni në rrugën e Allahut ndaj atyre që luftojnë kundër jush, por mos e kaloni kufirin, se Allahu nuk i do ata që e kalojnë kufirin.]]></translation>
<footnotes></footnotes>
</aya>
<aya number="191">
<translation><![CDATA[Vritini ata kudo që t’i gjeni dhe dëbojini prej vendeve, ashtu siç ju dëbuan ata ju. Mosbesimi është më i rëndë se vrasja. Mos luftoni me ata pranë Xhamisë së Shenjtë (Qabesë), përveç rastit kur ata ju sulmojnë aty brenda! E, nëse ata luftojnë me ju aty, atëherë vritini ata! I këtillë duhet të jetë ndëshkimi për jobesimtarët.]]></translation>
<footnotes></footnotes>
</aya>
<aya number="192">
<translation><![CDATA[Por, në qoftë se ata heqin dorë, atëherë Allahu është vërtet Falës dhe Mëshirëplotë.]]></translation>
<footnotes></footnotes>
</aya>
<aya number="193">
<translation><![CDATA[Luftojini ata derisa të zhduket mosbesimi dhe derisa të mbretërojë besimi vetëm për Allahun! Por, në qoftë se ata heqin dorë nga lufta kundër jush, atëherë s’ka armiqësi, përveçse kundër keqbërësve.]]></translation>
<footnotes></footnotes>
</aya>
<aya number="194">
<translation><![CDATA[Shkelja e muajit të shenjtë do të shpaguhet me shkelje të muajit të shenjtë, por dhe shkelja e të shenjtave do të ndëshkohet në të njëjtën mënyrë. Pra, kushdo që ju sulmon, edhe ju keni të drejtë ta sulmoni atë, ashtu siç ju sulmoi ju! Frikësojuni Allahut dhe dijeni se Allahu është me ata që ruhen nga të këqijat.]]></translation>
<footnotes></footnotes>
</aya>
<aya number="195">
<translation><![CDATA[Shpenzojeni pasurinë në rrugën e Allahut dhe mos e çoni veten tuaj në shkatërrim, por bëni të mira; Allahu me të vërtetë i do bamirësit.]]></translation>
<footnotes></footnotes>
</aya>
<aya number="196">
<translation><![CDATA[Kryeni haxhin dhe umren për hir të Allahut! Nëse në këtë rrugë pengoheni, atëherë therni kurban, sipas mundësisë, dhe mos i rruani kokat tuaja, derisa të arrijë kurbani në vend! Cilido prej jush që është i sëmurë ose që ka ndonjë plagë në kokë (dhe si i tillë, nuk mund ta rruajë kokën), le ta zëvendësojë me agjërim, lëmoshë ose kurban. Kur të jeni të sigurt (nga armiqtë), ai që prej jush kryen umren deri në haxh, le të therë kurban, sipas mundësisë. Ndërsa ai që nuk ka mundësi, është i detyruar të agjërojë tri ditë në haxh dhe shtatë ditë pas kthimit nga haxhi; këto janë dhjetë ditë të plota. Kjo është për ata që nuk banojnë në Mekë. Ta keni frikë Allahun dhe dijeni se Ai dënon ashpër.]]></translation>
<footnotes></footnotes>
</aya>
<aya number="197">
<translation><![CDATA[Koha e haxhillëkut është në muaj të caktuar.[35] Kush vendos të kryejë haxhillëkun, le të largohet nga marrëdhëniet (me gruan), grindjet dhe sharjet. Ndërkaq, çdo vepër të mirë që bëni, Allahu e di. Pajisuni me gjërat që ju nevojiten për rrugë dhe dijeni se pajisja më e mirë është devotshmëria. Prandaj, kini frikë prej Meje, o njerëz të mençur!]]></translation>
<footnotes><![CDATA[[35] Muajt, kur mund të shkohet për haxhillëk, janë: Sheval, Dhul-Kade dhe Dhul- Hixhe. Vizita mund të bëhet që në ditën e parë të Shevalit, por duhet pritur dita e tetë e Dhul-Hixhes për të filluar haxhillëkun.]]></footnotes>
</aya>
<aya number="198">
<translation><![CDATA[Nuk është gjynah të kërkoni nga Zoti juaj ndonjë të mirë. E, kur të ktheheni nga Arafati, përmendni Allahun në vendet e shenjta! Përmendni Atë që ju ka udhëzuar në rrugën e drejtë, sepse ju më parë ishit të humbur!]]></translation>
<footnotes></footnotes>
</aya>
<aya number="199">
<translation><![CDATA[Mandej, kthehuni, siç kthehen të gjithë të tjerët dhe kërkoni ndjesë prej Allahut! Se Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="200">
<translation><![CDATA[Pasi t’i kryeni ritet e haxhillëkut, përmendni Allahun ashtu siç i kujtoni prindërit tuaj, madje edhe më tepër! Disa njerëz thonë: “Zoti ynë, jepna të mira në këtë botë!” Por, për këta, s’ka asnjë të mirë në botën tjetër.]]></translation>
<footnotes></footnotes>
</aya>
<aya number="201">
<translation><![CDATA[Por ka dhe të tjerë që thonë: “Zoti ynë, na jep të mira në këtë botë, na jep të mira në botën tjetër dhe na ruaj nga dënimi i Zjarrit (të Xhehenemit)!”]]></translation>
<footnotes></footnotes>
</aya>
<aya number="202">
<translation><![CDATA[Këtyre do t’u jepet shpërblim për atë që kanë bërë. Allahu është i shpejtë në llogari.]]></translation>
<footnotes></footnotes>
</aya>
<aya number="203">
<translation><![CDATA[Dhe madhëroni Allahun në (tri) ditët e caktuara (të Teshrikut). Por, edhe ata që nguten dhe rrinë vetëm dy ditë (në Mina), nuk bëjnë gjynah; nuk bën gjynah as ai që rri më shumë, nëse i frikësohet vërtet Allahut. Ta keni frikë Allahun e ta dini mirë se vetëm tek Ai do të tuboheni!]]></translation>
<footnotes></footnotes>
</aya>
<aya number="204">
<translation><![CDATA[Ka ndonjë njeri (hipokrit), fjalët e të cilit në jetën e kësaj bote ta bëjnë qejfin dhe që betohet në Allahun për atë që mban në zemër, por që, në të vërtetë, është kundërshtari (yt) më i betuar.]]></translation>
<footnotes></footnotes>
</aya>
<aya number="205">
<translation><![CDATA[E, kur largohet, përpiqet të bëjë të këqija në tokë, duke shkatërruar të mbjellat dhe bagëtinë. Por Allahu nuk e do shkatërrimin.]]></translation>
<footnotes></footnotes>
</aya>
<aya number="206">
<translation><![CDATA[Kur atij i thuhet “Kije frikë Allahun!”, ai mburret dhe bën më shumë të këqija. Atij i mjafton Xhehenemi. Eh, sa vendbanim i keq është ai vend!]]></translation>
<footnotes></footnotes>
</aya>
<aya number="207">
<translation><![CDATA[Ka njerëz që e flijojnë veten, për të fituar pëlqimin e Allahut. Allahu është shumë i mëshirshëm me robtë e Vet.]]></translation>
<footnotes></footnotes>
</aya>
<aya number="208">
<translation><![CDATA[O besimtarë! Pranojeni Islamin me të gjitha rregullat e tij dhe mos shkoni gjurmëve të djallit, se ai është armiku juaj i përbetuar.]]></translation>
<footnotes></footnotes>
</aya>
<aya number="209">
<translation><![CDATA[E, nëse i shmangeni së drejtës, pasi ju kanë ardhur prova të qarta, atëherë dijeni se Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="210">
<translation><![CDATA[E ç’presin tjetër ata, që t’u vijë Allahu përmes hijeve të reve bashkë me engjëjt?! Atëherë merr fund puna! Tek Allahu kthehen të gjitha punët.]]></translation>
<footnotes></footnotes>
</aya>
<aya number="211">
<translation><![CDATA[Pyeti bijtë e Israilit: sa shenja të qarta u kemi dërguar Ne atyre? Ata që mohojnë të mirat e Allahut, pasi u janë dërguar, do të dënohen. Vërtet, Allahu është i rreptë në ndëshkim.]]></translation>
<footnotes></footnotes>
</aya>
<aya number="212">
<translation><![CDATA[Ata që nuk besojnë, janë të joshur nga jeta e kësaj bote, prandaj tallen me besimtarët. Por njerëzit që i frikësohen Allahut, do të jenë mbi ata - në Ditën e Kiametit. Allahu begaton pa kufi kë të dojë.]]></translation>
<footnotes></footnotes>
</aya>
<aya number="213">
<translation><![CDATA[Dikur, të gjithë njerëzit përbënin një bashkësi të vetme. Pastaj Allahu u dërgoi profetët me lajme të mira dhe paralajmërime. Bashkë me ata, Ai zbriti edhe Librin me të vërtetën, për t’i gjykuar njerëzit në çështjet për të cilat nuk pajtoheshin. Mirëpo, njerëzit u grindën midis tyre, pasi u erdhën shenjat e qarta, nga zilia që kishin për njëri-tjetrin. Atëherë, me vullnetin e Vet, Allahu i udhëzoi besimtarët që ta kuptonin të vërtetën, lidhur me çështjet për të cilat të tjerët nuk pajtoheshin. Allahu shpie në udhë të drejtë kë të dojë.]]></translation>
<footnotes></footnotes>
</aya>
<aya number="214">
<translation><![CDATA[Vërtet mendoni të hyni në Xhenet, pa provuar atë që kanë provuar të tjerët para jush? Ata i goditi mjerimi dhe sëmundjet dhe, aq shumë u tronditën, saqë çdo i dërguar dhe ndjekësit e tij, thirrën: “Kur do të arrijë ndihma e Allahut?!” Ja, ndihma e Allahut është afër!]]></translation>
<footnotes></footnotes>
</aya>
<aya number="215">
<translation><![CDATA[Të pyesin ty çfarë të japin si lëmoshë. Thuaju: “Çfarëdo bamirësie që bëni, ajo le t’u takojë prindërve, farefisit, jetimëve, të varfërve dhe udhëtarëve. Çfarëdo të mire që bëni, Allahu e di atë”.]]></translation>
<footnotes></footnotes>
</aya>
<aya number="216">
<translation><![CDATA[Lufta është bërë detyrim për ju, ndonëse e urreni. Por mund ta urreni një gjë, ndërkohë që ajo është e mirë për ju e mund ta doni një gjë, ndërkohë që ajo është e dëmshme për ju. Allahu di, kurse ju nuk dini.]]></translation>
<footnotes></footnotes>
</aya>
<aya number="217">
<translation><![CDATA[Të pyesin ty për muajin e shenjtë, për luftën në të. Thuaju: “Luftimi në atë kohë është gjynah i madh, por pengimi i njerëzve prej udhës së Allahut, mohimi i Tij, pengimi i njerëzve nga vizita e Xhamisë së Shenjtë dhe dëbimi i banorëve të saj nga ajo, janë gjynah më i madh tek Allahu. Kurse adhurimi i idhujve është gjynah më i madh se vrasja.” Ata vazhdimisht do të luftojnë kundër jush, që të mund t’ju kthejnë nga besimi juaj. Ata që e mohojnë fenë dhe vdesin si mohues, - veprat e tyre (të mira) do të humbasin në këtë botë dhe në tjetrën. Ata do të jenë banorë të Zjarrit, ku do të qëndrojnë përgjithmonë.]]></translation>
<footnotes></footnotes>
</aya>
<aya number="218">
<translation><![CDATA[Vërtet, ata që besuan dhe ata që mërguan e luftuan në rrugë të Allahut, pikërisht ata shpresojnë në mëshirën e Allahut. Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="219">
<translation><![CDATA[Të pyesin ty për verën[36] dhe kumarin. Thuaju: “Ato sjellin dëme të mëdha (gjynahe), por edhe dobi për njerëzit. Megjithatë, dëmi i tyre është më i madh se dobia”. Të pyesin se çfarë duhet të japin si lëmoshë. Thuaju: “Tepricën!” Ja, kështu jua shpjegon Allahu shpalljet e Tij, që të mund të mendoni]]></translation>
<footnotes><![CDATA[[36] Vera nënkupton të gjitha pijet dhe lëndët dehëse.]]></footnotes>
</aya>
<aya number="220">
<translation><![CDATA[për këtë jetë dhe për jetën tjetër. Të pyesin ty për jetimët, thuaju: “T’u bëni mirë atyre është vepër e bukur. Nëse jetoni bashkë me ata, dijeni se janë vëllezërit tuaj. Allahu di ta dallojë keqbërësin prej mirëbërësit. Sikur të donte Allahu, do t’ju detyronte me punë të vështira. Vërtet, Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="221">
<translation><![CDATA[Mos u martoni me paganet, gjersa të bëhen besimtare. Skllavja besimtare është më e mirë se pagania, edhe nëse kjo e fundit mund t’ju pëlqejë. Mos i martoni myslimanet me paganë, gjersa ata të bëhen besimtarë. Skllavi besimtar është më i mirë se pagani, edhe nëse ky i fundit mund t’ju pëlqejë. Ata ju thërrasin në zjarr, kurse Allahu, me mirësinë e Tij, ju thërret në Xhenet e falje (të gjynaheve). Ai ua shpjegon njerëzve shpalljet e Veta, që të mendojnë ata.]]></translation>
<footnotes></footnotes>
</aya>
<aya number="222">
<translation><![CDATA[Të pyesin ty (Muhamed) për të përmuajshmet e femrave. Thuaju: “Ajo është gjendje e dëmshme.” Prandaj, gjatë kësaj kohe, mos iu afroni atyre (për marrëdhënie) derisa të pastrohen. Pasi të pastrohen, atëherë afrohuni tek ato ashtu si ju ka urdhëruar Allahu. Pa dyshim, Allahu i do ata që pendohen fort (për gjynahet) dhe ata që pastrohen.]]></translation>
<footnotes></footnotes>
</aya>
<aya number="223">
<translation><![CDATA[Gratë tuaja janë “ara” për ju, prandaj iu afroni “arave” tuaja si të doni. Por bëni diçka (të mirë) për veten tuaj (duke përmendur emrin e Allahut para kontaktit). Kijeni frikë Allahun dhe dijeni se do të takoheni me Atë. Jepu lajm të mirë besimtarëve (se do fitojnë Xhenetin).]]></translation>
<footnotes></footnotes>
</aya>
<aya number="224">
<translation><![CDATA[Mos e bëni pengesë betimin në Allahun për kryerjen e veprave të mira, largimin prej të ligave dhe për pajtimin e njerëzve! Allahu i dëgjon dhe i di të gjitha.]]></translation>
<footnotes></footnotes>
</aya>
<aya number="225">
<translation><![CDATA[Allahu nuk ju dënon nëse betoheni pa qëllim, por ju dënon për atë që vendosni në zemrat tuaja. Allahu është Falës i madh e i Butë.]]></translation>
<footnotes></footnotes>
</aya>
<aya number="226">
<translation><![CDATA[Ata që betohen se nuk do t’u afrohen grave të veta, duhet të presin katër muaj; nëse pendohen nga betimi, ta dinë se Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="227">
<translation><![CDATA[E, nëse vendosin të ndahen, vërtet, Allahu dëgjon dhe di çdo gjë.]]></translation>
<footnotes></footnotes>
</aya>
<aya number="228">
<translation><![CDATA[Gratë e ndara duhet të presin tri cikle mujore dhe nuk është e lejueshme ta fshehin atë që ka krijuar Allahu në mitrën e tyre, nëse besojnë Allahun dhe Ditën e Kiametit. Burrat e tyre, nëse dëshirojnë mirësi dhe qetësi, kanë të drejtë t’i kthejnë gjatë këtij afati. Gratë kanë aq të drejta sa kanë edhe detyra, sipas arsyes së shëndoshë, ndonëse burrat kanë një shkallë (më shumë përgjegjësie) mbi ato.[37] Allahu është i Plotfuqishëm dhe i Urtë.]]></translation>
<footnotes><![CDATA[[37] Te Zoti nuk humb asgjë. Edhe pse meshkujt e femrat janë të barabartë, në pikëpamje të fuqisë fizike meshkujt janë më të fortë. Për këtë arsye, Zoti i ka ngritur meshkujt për një shkallë më lartë. Kjo është e njohur, madje, edhe në botën bashkëkohore si p.sh. përmes kohëzgjatjes së stazhit të punës, që duhet të kryejnë meshkujt dhe femrat (përkthyesi).]]></footnotes>
</aya>
<aya number="229">
<translation><![CDATA[Ndarja mund të bëhet dy herë. Më pas, gruaja ose të mbahet me të mirë, ose të lejohet të ikë me të mirë. Burrave nuk u lejohet të marrin gjë nga ajo që iu kanë dhënë atyre, vetëm nëse të dyja palët frikësohen se nuk do t’i zbatojnë kufijtë e Allahut.[38] Pra, nëse të dy frikësohen se nuk do të mund t’u përmbahen kufijve të Allahut, atëherë nuk është gjynah për asnjërin, nëse gruaja i jep diçka burrit (për t’u ndarë nga ai). Këta janë kufijtë e Allahut, andaj mos i shkelni ata! Ata që shkelin kufijtë e Allahut, pikërisht ata janë keqbërësit.]]></translation>
<footnotes><![CDATA[[38] “Kufijtë e Allahut”: në këtë rast bëhet fjalë për pranimin e ndërsjellë midis të dyja palëve.]]></footnotes>
</aya>
<aya number="230">
<translation><![CDATA[Më pas, nëse burri e ndan sërish gruan (për të tretën herë), nuk mund të martohet më me të, pa u martuar ajo me një burrë tjetër. Por, në qoftë se gruaja ndahet rregullisht nga burri i dytë, atëherë nuk kanë gjynah as ajo e as burri i parë që të martohen sërish me njëri-tjetrin, nëse mendojnë se do t’i respektojnë kufijtë e Allahut; këto janë urdhrat e Allahut, që Ai ua shpjegon njerëzve që kuptojnë.]]></translation>
<footnotes></footnotes>
</aya>
<aya number="231">
<translation><![CDATA[Kur t’i ndani gratë dhe atyre t’u afrohet fundi i periudhës së pritjes, ose mbajini me të mirë, ose lërini të ikin me të mirë. Dhe mos i mbani ato me qëllim lëndimi, se në këtë mënyrë i bëni padrejtësi vetes. Mos luani me shpalljet e Allahut! Kujtoni begatitë që ju ka dhënë Ai, si dhe Librin (Kuranin) dhe diturinë e hollësishme, që jua ka zbritur për t’ju këshilluar. Kini frikë Allahun dhe ta dini se Allahu është i Dijshëm për çdo gjë!]]></translation>
<footnotes></footnotes>
</aya>
<aya number="232">
<translation><![CDATA[Kur t’i lini gratë të lira dhe ato të kenë plotësuar kohën e pritjes, mos i pengoni ato që të martohen përsëri me burrat e tyre, nëse merren vesh me të mirë. Kështu këshillohet çdokush prej jush që beson Allahun dhe Ditën e Kiametit. Kjo është më e ndershme dhe më e virtytshme. Allahu di, kurse ju nuk dini.]]></translation>
<footnotes></footnotes>
</aya>
<aya number="233">
<translation><![CDATA[Nënat le t’u japin gji fëmijëve të tyre dy vjet, për ata që duan t’ia plotësojnë dhënien e gjirit. Babai i fëmijës ka për detyrë, sipas mundësisë së tij, që t’i sigurojë si duhet ushqim dhe veshmbathje. Nuk ngarkohet askush përtej mundësisë që ka: nëna le të mos dëmtohet për shkak të fëmijës së saj e as babai të mos dëmtohet për shkak të tij. Edhe trashëgimtari ka të njëjtat detyrime për të gjitha këto. Por, nëse pas këshillimit, ata vendosin me pëlqim të ndërsjellë që ta ndajnë fëmijën nga gjiri, kjo nuk është gjynah për ata. Po ashtu, nuk është gjynah për ju nëse doni t’i gjeni fëmijës suaj ndonjë mëndeshë, me kusht që t’ia jepni atë që e keni menduar, sipas rregullave. Ta keni frikë Allahun dhe dijeni se Allahu i sheh mirë të gjitha punët që bëni ju.]]></translation>
<footnotes></footnotes>
</aya>
<aya number="234">
<translation><![CDATA[Gratë të cilave iu vdes burri, duhet të presin katër muaj e dhjetë ditë (pas vdekjes së tij). Pas kalimit të këtij afati, ju nuk jeni përgjegjës për çfarë bëjnë ato me jetën e tyre sipas rregullave. Allahu e njeh mirë çdo vepër që ju bëni.]]></translation>
<footnotes></footnotes>
</aya>
<aya number="235">
<translation><![CDATA[Nuk është gjynah për ju nëse grave të tilla u jepni shenjë se do t’i kërkoni apo nëse këtë qëllim e fshihni në shpirtin tuaj. Allahu e di se do të mendoni për ato, por mos u premtoni atyre fshehurazi, vetëm nëse bisedoni me to ndershmërisht. Dhe mos vendosni për martesë para se të kalojë afati i paraparë i pritjes. Ta dini se Allahu e di ç’ka në zemrat tuaja, andaj ruajuni prej Tij. Dhe ta dini se Allahu është Falës i madh dhe i Butë.]]></translation>
<footnotes></footnotes>
</aya>
<aya number="236">
<translation><![CDATA[Nuk është gjynah për ju nëse i ndani gratë para se të keni marrëdhënie me to ose para se të caktoni shumën e dhuratës martesore (që do t’u jepni). Por u jepni dhuratë të pëlqyeshme: i pasuri sipas gjendjes së tij dhe i vobekti sipas gjendjes së vet. Kjo është detyrë e atyre që dëshirojnë të bëjnë vepra të mira.]]></translation>
<footnotes></footnotes>
</aya>
<aya number="237">
<translation><![CDATA[Në qoftë se i ndani gratë para se të keni marrëdhënie me to, por ia keni caktuar shumën e dhuratës martesore, atëherë atyre u përket gjysma e dhuratës, veç nëse ua falin ato ose ua falin ata që kanë në dorë lidhjen e martesës[39]. Por që të falni është më pranë devotshmërisë. Mos harroni që të bëheni bamirës midis jush! Vërtet, Allahu e sheh mirë se çfarë bëni.]]></translation>
<footnotes><![CDATA[[39] Sipas shkollave malikite dhe shafiite, fraza “ata që kanë në dorë lidhjen e martesës” nënkupton kujdestarët e grave, ndërsa sipas shkollës hanefite, kjo frazë nënkupton bashkëshortët e grave. Sipas interpretimit të dytë, vargu do të thoshte: “veç nëse ua falin ato ose burrat heqin dorë nga gjysma e tyre”.]]></footnotes>
</aya>
<aya number="238">
<translation><![CDATA[Faleni rregullisht namazin, sidomos atë të mesmin dhe qëndroni me devotshmëri para Allahut, duke iu lutur Atij.[40]]]></translation>
<footnotes><![CDATA[[40] Me këtë varg Zoti na urdhëron të falim namazin, sepse, mosfalja e tij është gjynah i madh. Duhet penduar dhe kërkuar falje shumë herë prej Zotit. Ndër kushtet e fesë islame, i pari është besimi që Zoti është Një dhe se Muhamedi (a.s.), është Profeti i Tij. Kushti i dytë, është falja e namazit; kushti i tretë është dhënia e zekatit (lëmoshës së detyrueshme). Falja e namazit është lutja më e madhe e anës shpirtërore. Zekati është mirësia më e madhe shoqërore. Ai që e studion domethënien e zekatit, e kupton hollësisht këtë gjest të madh shoqëror e fetar të pashembullt. Prandaj, zekati e namazi përmenden krahas në Kuran, në më se 60 vende. Në shumë pjesë të tjera të Kuranit, ato përmenden veç e veç (përkthyesi).]]></footnotes>
</aya>
<aya number="239">
<translation><![CDATA[Nëse keni frikë, faluni duke qenë në këmbë ose hipur (mbi kalë)! Kur të jeni të sigurt, atëherë t’i kryeni faljet për Allahun, ashtu si ju ka mësuar Ai atë që nuk e keni ditur!]]></translation>
<footnotes></footnotes>
</aya>
<aya number="240">
<translation><![CDATA[Ata prej jush, të cilëve iu është afruar vdekja dhe kanë gra për të lënë pas, duhet t’u lënë atyre në testament mjetet për të jetuar një vit, pa i bërë që të dalin nga shtëpia. Por, nëse ato vetë e braktisin shtëpinë, ju nuk jeni përgjegjës për çfarë bëjnë me jetën e tyre sipas rregullave. Allahu është i Plotfuqishëm e i Urtë.]]></translation>
<footnotes></footnotes>
</aya>
<aya number="241">
<translation><![CDATA[Grave të ndara u takon sigurimi i caktuar i shpenzimeve të jetesës. Kjo është detyrë e besimtarëve.]]></translation>
<footnotes></footnotes>
</aya>
<aya number="242">
<translation><![CDATA[Kështu jua shpjegon Allahu shpalljet e Veta, në mënyrë që të kuptoni.]]></translation>
<footnotes></footnotes>
</aya>
<aya number="243">
<translation><![CDATA[Mendo (o Muhamed) për ata që me mijëra ikën nga qytetet e tyre nga frika e vdekjes.[41] Allahu u tha atyre “Vdisni!” pastaj, i ringjalli ata. Vërtet, Allahu zotëron mirësi të mëdha për njerëzit, por shumica e tyre nuk e falënderojnë.]]></translation>
<footnotes><![CDATA[[41] Sipas komentuesve të Kuranit, vargu bën fjalë për një qytet hebrenjsh, banorët e të cilit u larguan prej tij nga frika e një epidemie. Allahu i Madhëruar i bëri të vdesin, pastaj i ringjalli sërish.]]></footnotes>
</aya>
<aya number="244">
<translation><![CDATA[Luftoni në rrugën e Allahut dhe ta dini se Allahu i dëgjon të gjitha dhe di çdo gjë.]]></translation>
<footnotes></footnotes>
</aya>
<aya number="245">
<translation><![CDATA[Kush do t’i japë Allahut një hua të bukur, që Ai t’ia kthejë shpërblimin shumëfish? Allahu e shtrëngon (riskun) dhe e liron; tek Ai do të ktheheni.]]></translation>
<footnotes></footnotes>
</aya>
<aya number="246">
<translation><![CDATA[A nuk e ke dëgjuar ti (o Muhamed) se çfarë i tha paria e bijve të Israilit, pas Musait, një profeti të tyre? I tha: “Na dërgo një mbret, që të luftojmë në rrugën e Allahut!” - Profeti u tha: “Po sikur të mos luftoni kur të shpallet lufta?” Ata thanë: “E përse të mos luftojmë në rrugën e Allahut, ne që jemi dëbuar nga atdheu ynë dhe jemi ndarë nga fëmijët tanë?!” Mirëpo, kur u urdhëruan të luftojnë, ata nuk luftuan, me përjashtim të një pakice. Allahu i njeh mirë keqbërësit.]]></translation>
<footnotes></footnotes>
</aya>
<aya number="247">
<translation><![CDATA[Profeti i tyre u tha: “Allahu ka dërguar Talutin si mbretin tuaj.” Ata thanë: “Si mund të bëhet ai mbreti ynë, kur ne kemi më tepër merita se ai për të sunduar?! Përveç kësaj, ai nuk ka ndonjë pasuri të madhe.” Ai u përgjigj: “Allahu e ka zgjedhur atë për mbretin tuaj dhe e ka pajisur me dijeni të gjerë dhe me fuqi trupore. Allahu ia jep pushtetin e Vet kujt të dojë; Allahu është Mirëbërës i madh dhe i Gjithëdijshëm.”]]></translation>
<footnotes></footnotes>
</aya>
<aya number="248">
<translation><![CDATA[Profeti u tha atyre: “Shenjë e sundimit të tij është ardhja e Arkës. Aty ka qetësi[42] për ju nga Zoti juaj dhe relikte të lëna nga familja e Musait dhe Harunit. Atë e bartin engjëjt. Sigurisht që kjo është një shenjë për ju, nëse jeni besimtarë!”]]></translation>
<footnotes><![CDATA[[42] Qetësia e përmendur në këtë varg është përkthim i fjalës arabe “sekîne”. Sipas disa thënieve të Profetit Muhamed (a.s.) të regjistruara në librat e Buhariut dhe të Muslimit, “sekîne” është një prani shpirtërore që zbret së bashku me engjëjt për të sjellë qetësi në shpirtrat e besimtarëve të devotshëm.]]></footnotes>
</aya>
<aya number="249">
<translation><![CDATA[Kur Taluti u nis për luftë bashkë me ushtrinë, u tha atyre: “Allahu do t’ju provojë me një lumë. Kush pi ujë në të, nuk është ushtari im. Ndërsa kush nuk pi ujë në të ose kënaqet vetëm me një grusht ujë, është ushtari im”[43]. Por të gjithë pinë, përveç një pakice. Pasi ai me ata (ushtarë) që ishin besimtarë kaluan lumin, shumë prej tyre thanë: “Ne sot nuk kemi fuqi të luftojmë me Xhalutin dhe ushtrinë e tij”. Por ata që ishin të bindur se do të takoheshin me Allahun, thanë: “Sa herë, me ndihmën e Allahut, një ushtri e vogël ka ngadhënjyer mbi një ushtri të madhe! Allahu është me të durueshmit”.]]></translation>
<footnotes><![CDATA[[43] Përballë kundërshtimeve që ishin bërë në lidhje me emërimin e tij si mbret, Taluti kishte nevojë të verifikonte shkallën e besnikërisë dhe të bindjes së ushtarëve të tij. Kësisoj, prova e ujit kishte për qëllim të zbulonte pranimin nga ana e bijve të Israilit, të vullnetit të Allahut, i Cili, përmes Profetit të Vet Samuel, kishte caktuar Talutin si mbretin e tyre.]]></footnotes>
</aya>
<aya number="250">
<translation><![CDATA[Dhe kur u përballën me Xhalutin dhe ushtrinë e tij, thanë: “Zoti ynë! Na pajis me durim, na forco këmbët tona dhe na ndihmo kundër këtij populli jobesimtar!”]]></translation>
<footnotes></footnotes>
</aya>
<aya number="251">
<translation><![CDATA[Me ndihmën e Allahut, ata i thyen armiqtë dhe Davudi e vrau Xhalutin. Allahu i dha atij pushtetin dhe Profecinë dhe i mësoi dituritë që deshi. Sikur Allahu të mos i ndihmonte njerëzit e mirë kundër të këqijve, bota do të ishte shkatërruar. Por Allahu është shumë Bujar me krijesat e Veta.]]></translation>
<footnotes></footnotes>
</aya>
<aya number="252">
<translation><![CDATA[Këto janë shpalljet e Allahut. Ne t’i lexojmë ty (Muhamed) ato me të vërtetën, sepse, pa dyshim, ti je një prej të dërguarve Tanë.]]></translation>
<footnotes></footnotes>
</aya>
<aya number="253">
<translation><![CDATA[Nga këta të dërguar, disa syresh i ngritëm mbi të tjerët. Disave Allahu u foli drejtpërdrejt, kurse të tjerë i ngriti në shkallë të larta. Ne i dhamë Isait, birit të Merjemes, prova (mrekulli) të qarta dhe e ndihmuam me Shpirtin e Shenjtërisë (Xhebrailin a.s.). Sikur të donte Allahu, njerëzit që erdhën pas të dërguarve nuk do të vriteshin me njëri-tjetrin pas ardhjes së provave të qarta, por ata u përçanë: disa besuan, kurse të tjerët mohuan. Sikur të donte Allahu, ata nuk do të vriteshin me njëri-tjetrin, por Allahu bën si të dojë Vetë.]]></translation>
<footnotes></footnotes>
</aya>
<aya number="254">
<translation><![CDATA[O besimtarë! Jepni pa u kursyer nga të mirat që ju kemi dhënë Ne, para se të vijë Dita (e Gjykimit) në të cilën nuk ka shit-blerje, as miqësi, as ndërmjetësi! Jobesimtarët janë keqbërësit e vërtetë.]]></translation>
<footnotes></footnotes>
</aya>
<aya number="255">
<translation><![CDATA[Allahu! Nuk ka zot tjetër (që meriton adhurimin) përveç Tij, të Gjallit, të Përjetshmit, Mbajtësit të gjithçkaje! Atë nuk e kaplon as dremitja, as gjumi! Atij i përket gjithçka që gjendet në qiej dhe gjithçka që gjendet në Tokë. Kush mund të ndërhyjë tek Ai për ndokënd pa lejen e Tij? Ai di çdo gjë që ka ndodhur përpara dhe çdo gjë që do të ndodhë pas njerëzve, kurse ata nuk mund të përvetësojnë asgjë nga Dituria e Tij, përveçse aq sa Ai dëshiron. Kursi-u[44] i Tij shtrihet mbi qiejt dhe Tokën dhe Ai nuk e ka të rëndë t’i ruajë ato. Ai është i Larti, Madhështori!]]></translation>
<footnotes><![CDATA[[44] Termi Kursi fjalë për fjalë përkthehet: stol, karrige, ndenjëse. Kursi-u është një krijesë madhështore e Allahut me formën e treguar nga kuptimi i saj gjuhësor dhe që ndodhet në këmbët e Fronit të Allahut. Ai shtrihet mbi qiejt dhe tokën dhe, sipas transmetimeve autentike nga Profeti Muhamed (a.s.), përmasat e tij janë aq të mëdha, saqë qiejt dhe toka në krahasim me atë ngjajnë si unaza në shkretëtirë.]]></footnotes>
</aya>
<aya number="256">
<translation><![CDATA[S’ka detyrim në fe, sepse tashmë është dalluar e drejta nga e shtrembra! Ai që mohon idhujt (dhe gjithçka që adhurohet në vend të Allahut) dhe beson në Allahun, ka siguruar lidhjen më të fortë, e cila nuk këputet kurrë. Allahu dëgjon dhe di gjithçka.]]></translation>
<footnotes></footnotes>
</aya>
<aya number="257">
<translation><![CDATA[Allahu është Mbrojtësi i atyre që besojnë. Ai i nxjerr ata nga errësira në dritë. Sa për ata që nuk besojnë, mbrojtësi i tyre është djalli, i cili i nxjerr ata nga drita dhe i shpie në errësirë. Këta janë banorët e Zjarrit (të Xhehenemit), ku do të qëndrojnë përgjithmonë.]]></translation>
<footnotes></footnotes>
</aya>
<aya number="258">
<translation><![CDATA[A nuk ke dëgjuar ti (Muhamed) për atë që bëri fjalë me Ibrahimin për Zotin e tij, sepse Allahu i kishte dhënë pushtet? Kur Ibrahimi i tha: “Zoti im është Ai që jep jetë dhe shkakton vdekje” - ai u përgjigj: “Edhe unë mund të jap jetë e të shkaktoj vdekje”. Ibrahimi pastaj i tha: “Allahu e sjell Diellin nga lindja. Sille ti nga perëndimi”! Atëherë, ai (mohuesi) mbeti me gojën hapur. Allahu nuk i udhëzon ata që janë keqbërës.]]></translation>
<footnotes></footnotes>
</aya>
<aya number="259">
<translation><![CDATA[Po për atë i cili, kur kaloi pranë një qyteti të rrënuar përtokë, tha: “Si mund ta kthejë në jetë Allahu këtë qytet tani që ai është i vdekur?!” Dhe Allahu e vdiq atë për njëqind vjet e pastaj e ringjalli dhe e pyeti: “Sa kohë ke ndenjur këtu?” - Ai u përgjigj: “Një ditë ose gjysmë dite”. - “Jo” - i tha Allahu, “por ke ndenjur njëqind vjet. Shiko ushqimin dhe pijen tënde që nuk janë prishur! Shikoje gomarin tënd (si do ta ringjallim) që të të bëjmë ty dëshmi mrekullie për njerëzit; vështroji eshtrat se si i bashkojmë e pastaj i veshim me mish!” Kur atij iu bë e qartë, ai tha: “Tashmë e di se Allahu është i Fuqishëm për çdo gjë!”]]></translation>
<footnotes></footnotes>
</aya>
<aya number="260">
<translation><![CDATA[Kur Ibrahimi tha: “O Zoti im! Tregomë si i ngjall të vdekurit!” – Zoti i tha: “A nuk beson?” - “Besoj” - iu përgjigj Ibrahimi, “por dëshiroj të më qetësohet zemra.” Allahu i tha: “Merr katër zogj dhe copëtoji. Shpërndaj në çdo kodër nga një copë prej tyre pastaj thirri! Ata do të të vijnë me të shpejtë. Dhe ta dish se Allahu është i Plotfuqishëm dhe i Urtë.”]]></translation>
<footnotes></footnotes>
</aya>
<aya number="261">
<translation><![CDATA[Ata që shpenzojnë pasurinë e vet në rrugë të Allahut, i shëmbëllejnë atij që mbjell një kokërr nga e cila dalin shtatë kallinj, ku secili kalli ka nga njëqind kokrra. Allahu ia shton (shpërblimin) edhe më tepër kujt të dëshirojë; Allahu është Mirëbërës i madh dhe i Gjithëdijshëm.]]></translation>
<footnotes></footnotes>
</aya>
<aya number="262">
<translation><![CDATA[Ata që shpenzojnë pasurinë e vet në rrugë të Allahut, pa e përcjellë atë me përgojim apo fyerje, do të kenë shpërblim te Zoti i tyre dhe nuk do të kenë pse të frikësohen apo pikëllohen.]]></translation>
<footnotes></footnotes>
</aya>
<aya number="263">
<translation><![CDATA[Fjala e mirë dhe falja e gabimit janë më të vlefshme se lëmosha që përcillet me fyerje. Allahu është i Vetëmjaftueshëm dhe i Butë (nuk nxiton në dënime).]]></translation>
<footnotes></footnotes>
</aya>
<aya number="264">
<translation><![CDATA[O besimtarë! Mos i çoni dëm lëmoshat tuaja duke ua kujtuar ato (atyre që ua keni dhënë) dhe duke fyer, siç vepron ai që e shpenzon pasurinë e vet për sy e faqe të botës dhe nuk beson në Allahun dhe Ditën e Fundit. Ai shëmbëllen me një gur të lëmuar të mbuluar me dhé, mbi të cilin bie shiu me rrebesh, duke e lënë të zhveshur. Ata nuk kanë kurrfarë dobie nga veprat që kanë bërë, se Allahu nuk e udhëzon në rrugë të drejtë popullin mohues.]]></translation>
<footnotes></footnotes>
</aya>
<aya number="265">
<translation><![CDATA[Ata që shpenzojnë pasurinë e vet, për të kërkuar kënaqësinë e Allahut dhe që e forcojnë veten me punë të mira, shëmbëllejnë me një kopsht të mbjellë në rrafshnaltë, në të cilin bie shi i bollshëm, andaj jep fruta dyfish. Nëse nuk i bie shi i bollshëm, i bie shi i imët që i mjafton. Allahu i sheh mirë punët që bëni ju.]]></translation>
<footnotes></footnotes>
</aya>
<aya number="266">
<translation><![CDATA[A dëshiron ndonjëri nga ju që, duke qenë i moshuar e me fëmijë të mitur e të pambrojtur, kopshti i tij plot palma hurmash, vreshta e gjithfarë lloje frutash dhe i ujitur nga lumenj rrjedhës, të digjet nga një stuhi zjarri?! Ja, kështu Allahu jua shpjegon shpalljet e Tij, me qëllim që të mendoni.]]></translation>
<footnotes></footnotes>
</aya>
<aya number="267">
<translation><![CDATA[O besimtarë! Jepni pa u kursyer nga të mirat që keni fituar dhe nga ato që jua kemi nxjerrë Ne nga frytet e tokës. Mos dhuroni nga ato gjëra të pavlefshme të pasurisë suaj e të cilat ju nuk do t’i pranonit ndryshe veçse symbyllur. Ta dini se Allahu është i Vetëmjaftueshëm dhe i Denjë për çdo lëvdatë.]]></translation>
<footnotes></footnotes>
</aya>
<aya number="268">
<translation><![CDATA[Djalli ju frikëson me skamje e varfëri dhe ju urdhëron të bëni vepra të pamoralshme. Kurse Allahu ju premton faljen dhe mirësinë e Tij. Allahu është Mirëbërës i madh dhe i Gjithëdijshëm.]]></translation>
<footnotes></footnotes>
</aya>
<aya number="269">
<translation><![CDATA[Ai ia jep urtësinë (të kuptuarit e Kuranit) kujt të dojë. Cilitdo që i është dhënë urtësia, vërtet që i është dhënë një mirësi e madhe. Por këtë nuk e kupton tjetërkush, përveç njerëzve të mençur.]]></translation>
<footnotes></footnotes>
</aya>
<aya number="270">
<translation><![CDATA[Çfarëdo gjëje që të jepni dhe çdo betim që të bëni, me siguri që Allahu ka dijeni për atë! Keqbërësit nuk do të kenë askënd që t’i ndihmojë.]]></translation>
<footnotes></footnotes>
</aya>
<aya number="271">
<translation><![CDATA[T’i jepni lëmoshat haptazi, është gjë e mirë, por t’ua jepni ato të varfërve fshehurazi, është edhe më mirë dhe ju shlyen disa nga gjynahet tuaja. Allahu e njeh mirë çdo vepër që ju bëni.]]></translation>
<footnotes></footnotes>
</aya>
<aya number="272">
<translation><![CDATA[Ti (Muhamed) nuk e ke për detyrë t’i udhëzosh ata në rrugë të drejtë, por është Allahu Ai që udhëzon kë të dojë në rrugën e drejtë. Çfarëdo të mire që të jepni, është në dobinë tuaj, nëse ju këtë e bëni vetëm për hir të Allahut! Çfarëdo që të jepni nga të mirat, do t’ju rikthehet e plotë dhe nuk do t’ju bëhet padrejtësi.]]></translation>
<footnotes></footnotes>
</aya>
<aya number="273">
<translation><![CDATA[(Lëmosha) u takon të varfërve, të cilët kanë hyrë në rrugën e Zotit e nuk janë në gjendje të udhëtojnë (për të fituar). Kush nuk i njeh ata, kujton se janë të kamur, për shkak se ata nuk lypin. Do t’i njohësh nga pamja e tyre. Ata nuk i mërzisin njerëzit duke lypur.[45] E çdo gjë që shpenzoni prej të mirave, Allahu i di ato.]]></translation>
<footnotes><![CDATA[[45] Vargu, për kohën e shpalljes së tij, i referohej një grupi jo të vogël myslimanësh që kishin ikur nga Meka për të qëndruar me Profetin (a.s.) në Medinë. Ata quheshin as-hâbus-suffe (njerëzit e portikut), sepse banonin në hyrje të Xhamisë së Profetit në kushtet e një varfërie absolute.]]></footnotes>
</aya>
<aya number="274">
<translation><![CDATA[Ata që japin nga pasuria e tyre natën dhe ditën, fshehurazi dhe haptazi, do të kenë shpërblim te Zoti i tyre; ata nuk do të kenë pse të frikësohen apo pikëllohen.]]></translation>
<footnotes></footnotes>
</aya>
<aya number="275">
<translation><![CDATA[Ata që marrin fajde, do të ringjallen (në Ditën e Gjykimit) si ai që djalli e ka çmendur me prekjen e vet, sepse ata thonë se tregtia është njëlloj si kamataria. Porse Allahu e ka lejuar tregtinë, kurse kamatarinë e ka ndaluar. Ai të cilit i vjen këshilla nga Zoti i tij dhe i shmanget kamatës, le ta mbajë atë që tashmë ka fituar dhe fati i tij është në duart e Allahut. Ndërsa ata që i kthehen kamatës sërish, do të jenë banorë të Zjarrit, ku do të qëndrojnë përgjithmonë.]]></translation>
<footnotes></footnotes>
</aya>
<aya number="276">
<translation><![CDATA[Allahu ia heq çdo përfitim kamatës, kurse e rrit përfitimin e bamirësisë. Allahu nuk i do ata që janë mohues - gjynahqarë.]]></translation>
<footnotes></footnotes>
</aya>
<aya number="277">
<translation><![CDATA[Ata që besojnë dhe kryejnë vepra të mira, falin namazin dhe japin zekatin, do të kenë shpërblim te Zoti i tyre dhe nuk do të kenë pse të frikësohen apo pikëllohen.]]></translation>
<footnotes></footnotes>
</aya>
<aya number="278">
<translation><![CDATA[O ju që keni besuar! Ta keni frikë Allahun dhe hiqni dorë nga kamata, nëse jeni besimtarë të vërtetë.]]></translation>
<footnotes></footnotes>
</aya>
<aya number="279">
<translation><![CDATA[Nëse nuk e bëni këtë, atëherë iu është shpallur luftë nga Allahu dhe i Dërguari i Tij. Nëse pendoheni, atëherë ju takon kapitali fillestar. Në këtë mënyrë, nuk dëmtoni askënd e as nuk dëmtoheni vetë.]]></translation>
<footnotes></footnotes>
</aya>
<aya number="280">
<translation><![CDATA[Nëse e dini se borxhliu është ngushtë, shtyjani afatin (e shlyerjes së borxhit) derisa ta përmirësojë gjendjen. Por është më mirë për ju që t’ia falni borxhin, veç sikur ta dinit.]]></translation>
<footnotes></footnotes>
</aya>
<aya number="281">
<translation><![CDATA[Dhe ruajuni asaj Dite që do të ktheheni tek Allahu, kur çdokujt do t’i jepet ajo që ka fituar dhe askujt nuk do t’i bëhet padrejtësi.]]></translation>
<footnotes></footnotes>
</aya>
<aya number="282">
<translation><![CDATA[O besimtarë! Shkruajeni huan që ia jepni njëri-tjetrit për një afat të caktuar. Le ta shënojë atë me drejtësi një shkrues ndërmjet jush; asnjë shkrues të mos ngurrojë që ta shënojë ashtu siç e ka mësuar Allahu. Ai le të shënojë, kurse borxhliu le të diktojë dhe le t’i frikësohet Allahut, Zotit të vet, duke mos lënë mangët asgjë nga borxhi! Në qoftë se borxhliu është mendjelehtë ose i mitur, ose i tillë që nuk është në gjendje të diktojë, atëherë le të diktojë saktësisht kujdestari i tij. Thirrni dy dëshmitarë prej njerëzve tuaj e, nëse nuk gjeni dy dëshmitarë burra, atëherë thirrni për dëshmitarë një burrë dhe dy gra, nga ata që i quani të përshtatshëm; në mënyrë që, nëse njëra grua harron, t’ia kujtojë tjetra. Dëshmitarët nuk duhet të kundërshtojnë kurdo që të thirren. Mos e lini pa e shënuar borxhin, qoftë i vogël apo i madh, duke shënuar edhe afatin e pagimit. Kjo mënyrë është më e drejtë para Allahut, më e saktë për dëshmi dhe më e përshtatshme për të mos dyshuar. Por, nëse është fjala për mallin që qarkullon nga dora në dorë, atëherë nuk do të keni gjynah nëse nuk e shënoni atë. Thirrni dëshmitarë edhe kur të lidhni kontrata për shitblerje dhe të mos dëmtohet as shkruesi, as dëshmitari. Nëse bëni të kundërtën, atëherë keni bërë gjynah, prandaj ruajuni Allahut! Allahu ju mëson ju; Allahu është i Dijshëm për çdo gjë.[46]]]></translation>
<footnotes><![CDATA[[46] Islami synon të parandalojë gjithçka që mund të shkaktojë trazira në gjirin e bashkësisë së myslimanëve. Çështjet që kanë të bëjnë me paranë, janë nga shkaqet kryesore të kontradiktave midis njerëzve, prandaj Allahu i Madhërishëm na urdhëron që t’i rregullojmë ato nëpërmjet dokumenteve të shkruara dhe dëshmitarëve.]]></footnotes>
</aya>
<aya number="283">
<translation><![CDATA[Nëse jeni në udhëtim e nuk gjeni shkrues, atëherë merrni peng. Dhe, nëse njëri prej jush ka besim tek tjetri, atëherë borxhliu le ta kthejë atë që i është besuar dhe le t’i frikësohet Allahut, Zotit të vet. Mos e fshihni dëshminë, se, kush e fsheh atë, zemra e tij është gjynahqare. Allahu di çdo gjë që punoni ju.]]></translation>
<footnotes></footnotes>
</aya>
<aya number="284">
<translation><![CDATA[Allahut i përket gjithçka që gjendet në qiej dhe gjithçka që gjendet në Tokë. Edhe nëse e tregoni apo e fshihni çfarë keni në shpirtin tuaj, Allahu do t’ju kërkojë llogari për të. Kështu, Ai do të falë kë të dojë dhe do të dënojë kë të dojë. Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="285">
<translation><![CDATA[I Dërguari beson në atë (Kuranin) që i është shpallur nga Zoti i tij e po ashtu dhe besimtarët: të gjithë besojnë në Allahun, engjëjt e Tij, librat e Tij dhe të dërguarit e Tij (duke thënë): “Ne nuk bëjmë dallim mes asnjërit prej të dërguarve të Tij”. Ata thonë: “Ne dëgjojmë dhe bindemi. Faljen Tënde kërkojmë, o Zoti Ynë dhe te Ti do të kthehemi!”]]></translation>
<footnotes></footnotes>
</aya>
<aya number="286">
<translation><![CDATA[Allahu nuk e ngarkon askënd përtej fuqisë që ka: në dobi të tij është e mira që bën, kurse në dëm të tij është e keqja që punon. Zoti ynë, mos na ndëshko për atë që harrojmë ose veprojmë pa qëllim! Zoti ynë, mos na ngarko barrë të rëndë, ashtu si i ngarkove ata para nesh! Zoti ynë, mos na ngarko me diçka që nuk mund ta bartim! Na i shlyej gjynahet tona, na i fal ato dhe na mëshiro! Ti je Zoti Ynë! Prandaj na jep fitore kundër atyre që nuk besojnë!”]]></translation>
<footnotes></footnotes>
</aya>
</sura>
<sura number="3">
<aya number="1">
<translation><![CDATA[Elif Lâm Mîm.]]></translation>
<footnotes></footnotes>
</aya>
<aya number="2">
<translation><![CDATA[Allahu! Nuk ka zot tjetër (që meriton adhurimin) përveç Tij, të Gjallit, të Përjetshmit, Mbajtësit të gjithçkaje.]]></translation>
<footnotes></footnotes>
</aya>
<aya number="3">
<translation><![CDATA[Ai të ka shpallur ty Librin, me të vërtetën e saktë, duke vërtetuar shpalljet e mëparshme. Ai i ka zbritur Teuratin dhe Ungjillin]]></translation>
<footnotes></footnotes>
</aya>
<aya number="4">
<translation><![CDATA[më parë si udhërrëfyes për njerëzit dhe ka zbritur edhe Dalluesin (e së vërtetës nga e pavërteta). Ata që nuk besojnë shpalljet e Allahut, i pret dënim i ashpër; Allahu është i Plotfuqishëm dhe i Zoti për shpagim.]]></translation>
<footnotes></footnotes>
</aya>
<aya number="5">
<translation><![CDATA[Pa dyshim, Allahut nuk i fshihet asgjë në Tokë dhe as në qiell!]]></translation>
<footnotes></footnotes>
</aya>
<aya number="6">
<translation><![CDATA[Ai ju formon në mitër, ashtu siç dëshiron Vetë; s’ka zot tjetër që meriton të adhurohet përveç Tij, të Plotfuqishmit, të Urtit!]]></translation>
<footnotes></footnotes>
</aya>
<aya number="7">
<translation><![CDATA[Është Ai që të ka shpallur ty (Muhamed) Librin, disa vargje të të cilit janë të qarta e me kuptim të drejtpërdrejtë. Ato janë themelet e Librit. Kurse disa (vargje) të tjera janë jo krejtësisht të qarta (me kuptime alegorike). Ata, zemrat e të cilëve priren nga e pavërteta, ndjekin vargjet më pak të qarta, duke kërkuar të krijojnë pështjellim dhe duke kërkuar t’i komentojnë sipas dëshirës së vet. Por, kuptimin e tyre të vërtetë e di vetëm Allahu. Ndërsa ata që janë thelluar në dijeni, thonë: “Ne i besojmë (Kuranit). Të gjitha këto (vargje të qarta e alegorike) janë nga Zoti ynë!” Këtë e kuptojnë vetëm mendarët.]]></translation>
<footnotes></footnotes>
</aya>
<aya number="8">
<translation><![CDATA[(Ata thonë:) “O Zoti ynë! Mos lejo që zemrat tona të shmangen (nga e vërteta), pasi na ke udhëzuar në rrugën e drejtë, dhe jepna mëshirë prej Teje; vërtet, Ti je Dhuruesi i Madh!]]></translation>
<footnotes></footnotes>
</aya>
<aya number="9">
<translation><![CDATA[O Zoti ynë! Ti do t’i mbledhësh njerëzit në një Ditë për të cilën nuk ka dyshim. Me të vërtetë, Allahu nuk e shkel premtimin”.]]></translation>
<footnotes></footnotes>
</aya>
<aya number="10">
<translation><![CDATA[Në të vërtetë, atyre që nuk besojnë, nuk do t’u vlejnë aspak (kur të dalin) para Allahut, - as pasuria dhe as fëmijët e tyre. Ata do të jenë lëndë djegëse e zjarrit,]]></translation>
<footnotes></footnotes>
</aya>
<aya number="11">
<translation><![CDATA[ashtu siç ishin ithtarët e Faraonit dhe ata që ishin para tyre. Ata i quajtën gënjeshtra Shenjat Tona. Prandaj, Allahu i përlau ata për gjynahet që bënë. Allahu është i rreptë në ndëshkim.]]></translation>
<footnotes></footnotes>
</aya>
<aya number="12">
<translation><![CDATA[Thuaju (o Muhamed) atyre që mohuan: “Ju do të mposhteni dhe do të tuboheni në Xhehenem. Eh, sa shtrat i keq është ai vend!”]]></translation>
<footnotes></footnotes>
</aya>
<aya number="13">
<translation><![CDATA[Sigurisht që kishte shenjë për ju në dy ushtritë që u ndeshën: njëra që luftonte në rrugën e Allahut dhe tjetra - e mohuesve, së cilës i dukej se para vetes kishte dy herë më shumë kundërshtarë.[47] Allahu me ndihmën e Vet forcon kë të dëshirojë. Kjo, me të vërtetë, është mësim për largpamësit.]]></translation>
<footnotes><![CDATA[[47] Vargu bën fjalë për betejën e Bedrit që shënoi suksesin e parë të rëndësishëm për ushtritë myslimane. Historia na tregon këtë epope të 313 heronjve të besimit që, në këmbë (përveç dy vetëve), u përballën me një ushtri prej një mijë këmbësorësh dhe njëqind kalorësish kurejshë. Allahu bëri që besimtarët të dukeshin më shumë se ç’ishin në sytë e ushtrisë armike. Nën udhëheqjen e Profetit Muhamed (a.s.) dhe të frymëzuar nga shembujt e trimërisë që shpalosën Ali Ibn Ebi Tâlibi, Hamza Ibn Abd-ul Muttalibi dhe Mus‘ab Ibn ‘Umejri, myslimanët i thyen idhujtarët.]]></footnotes>
</aya>
<aya number="14">
<translation><![CDATA[Burrave u është hijeshuar dashuria për gjërat e dëshiruara: për gratë, fëmijët, arin dhe argjendin e grumbulluar, kuajt e bukur, bagëtitë dhe arat e lëruara. Këto janë kënaqësitë e kësaj jete, por shumë më i mirë është kthimi tek Allahu.]]></translation>
<footnotes></footnotes>
</aya>
<aya number="15">
<translation><![CDATA[Thuaj (o Muhamed!): “A doni t’ju tregoj për gjëra më të mira se ato? Për ata që janë të devotshëm, te Zoti i tyre do të ketë kopshte, nëpër të cilat rrjedhin lumenj dhe ku do të banojnë përgjithmonë. Aty do të kenë bashkëshorte të pastra dhe kënaqësi nga Allahu”. Allahu i vrojton robërit e Vet]]></translation>
<footnotes></footnotes>
</aya>
<aya number="16">
<translation><![CDATA[që thonë: “Zoti ynë! Me të vërtetë kemi besuar, andaj na i fal gjynahet tona dhe na ruaj nga dënimi i zjarrit!”;]]></translation>
<footnotes></footnotes>
</aya>
<aya number="17">
<translation><![CDATA[që janë të durueshëm, të sinqertë, të devotshëm në adhurimin e Allahut; që japin lëmoshë dhe që kërkojnë faljen e gjynaheve para agimit.]]></translation>
<footnotes></footnotes>
</aya>
<aya number="18">
<translation><![CDATA[Allahu dëshmon, e po ashtu edhe engjëjt, edhe njerëzit e dijes, se nuk ka zot tjetër që meriton të adhurohet përveç Tij, duke mbajtur drejtësinë. S’ka zot tjetër përveç Atij, të Plotfuqishmit, të Urtit.]]></translation>
<footnotes></footnotes>
</aya>
<aya number="19">
<translation><![CDATA[Feja e vërtetë tek Allahu është vetëm Islami. Ata që u është dhënë Libri[48], patën mospajtime nga zilia që kishin midis tyre, vetëm pasi u erdhi dituria. Por kushdo që i mohon udhëzimet e Allahut, ta dijë se Allahu është i shpejtë në llogari.]]></translation>
<footnotes><![CDATA[[48] Hebrenjtë dhe të krishterët.]]></footnotes>
</aya>
<aya number="20">
<translation><![CDATA[Nëse ata të kundërshtojnë ty (o Muhamed) thuaju: “Unë i përulem vetëm Allahut, e po ashtu edhe ata që më pasojnë mua”. Dhe thuaju atyre që u është dhënë Libri si dhe analfabetëve[49]: “A i përuleni Allahut?” Nëse e pranojnë Islamin, atëherë kanë gjetur udhën e drejtë. Por, nëse refuzojnë, detyra jote është vetëm që t’ua përcjellësh dijen. Allahu i vrojton robërit e Vet.]]></translation>
<footnotes><![CDATA[[49] Idhujtarëve arabë.]]></footnotes>
</aya>
<aya number="21">
<translation><![CDATA[Lajmëroi ata që mohojnë shpalljet e Allahut, vrasin profetët padrejtësisht dhe vrasin edhe ata që urdhërojnë të veprohet me drejtësi, për dënimin e dhembshëm që i pret.]]></translation>
<footnotes></footnotes>
</aya>
<aya number="22">
<translation><![CDATA[Këta janë ata, veprat e të cilëve nuk do të kenë vlerë në këtë botë dhe në tjetrën. Për ata nuk do të ketë asnjë ndihmues.]]></translation>
<footnotes></footnotes>
</aya>
<aya number="23">
<translation><![CDATA[A nuk i sheh ata (hebrenj) që u është dhënë një pjesë e Librit?! Atyre iu bëhet thirrje të vijnë te Libri i Allahut për t’i gjykuar, por një pjesë e tyre kthejnë shpinën, duke mos ia vënë veshin.]]></translation>
<footnotes></footnotes>
</aya>
<aya number="24">
<translation><![CDATA[Kjo, sepse ata thonë: “Ne nuk do të na prekë zjarri i Xhehenemit, përveçse disa ditë”. Shpifjet që bënin i kanë mashtruar ata në besimin e vet.]]></translation>
<footnotes></footnotes>
</aya>
<aya number="25">
<translation><![CDATA[Çfarë do të ndodhë me ata, kur t’i tubojmë në Ditën (e Gjykimit), për të cilën s’ka pikë dyshimi, kur çdokujt do t’i jepet shpërblimi i veprave të veta e askujt nuk do t’i bëhet padrejtësi?]]></translation>
<footnotes></footnotes>
</aya>
<aya number="26">
<translation><![CDATA[Thuaj (o Muhamed): “O Allah, Zotëruesi i gjithë Pushtetit! Ti ia jep pushtetin kujt të duash dhe ia heq kujt të duash; Ti lartëson kë të duash dhe poshtëron kë të duash. Çdo e mirë është në Dorën Tënde! Ti je vërtet i Plotfuqishëm për çdo gjë.]]></translation>
<footnotes></footnotes>
</aya>
<aya number="27">
<translation><![CDATA[Ti bën që nata të hyjë tek dita dhe që dita të hyjë tek nata. Ti e nxjerr të gjallën prej së vdekurës dhe të vdekurën e nxjerr prej së gjallës. Ti i jep kujt të duash pa kufij.”]]></translation>
<footnotes></footnotes>
</aya>
<aya number="28">
<translation><![CDATA[Besimtarët të mos i marrin për miq e mbrojtës mohuesit, në vend të besimtarëve. Ata që veprojnë kështu, nuk kanë çfarë të shpresojnë tek Allahu, vetëm nëse këtë e bëjnë (me gojë e jo me zemër) për t’u ruajtur nga ata. Allahu ju paralajmëron që t’i ruheni Vetes së Tij, sepse të gjithë do të ktheheni tek Allahu.]]></translation>
<footnotes></footnotes>
</aya>
<aya number="29">
<translation><![CDATA[Thuaju: “Edhe nëse e fshihni atë që keni në zemrat tuaja apo e shpallni haptazi, Allahu e di atë. Ai di çfarë gjendet në qiej dhe çfarë gjendet në Tokë. Allahu është i Fuqishëm për çdo gjë.”]]></translation>
<footnotes></footnotes>
</aya>
<aya number="30">
<translation><![CDATA[(Kini frikë) ditën, kur çdokush do ta gjejë përpara atë që ka punuar mirë dhe atë që ka punuar keq, duke dëshiruar që midis tij dhe së keqes së tij, të ketë largësi të madhe. Allahu ju paralajmëron që t’i ruheni Vetes së Tij. Allahu është i Butë e i Mëshirshëm me robërit e Vet.]]></translation>
<footnotes></footnotes>
</aya>
<aya number="31">
<translation><![CDATA[Thuaju (o Muhamed): “Nëse ju e doni Allahun, atëherë më ndiqni mua, që Allahu t’ju dojë dhe t’jua falë gjynahet! Allahu është Falës i Madh dhe Mëshirëplotë”.]]></translation>
<footnotes></footnotes>
</aya>
<aya number="32">
<translation><![CDATA[Thuaju: “Bindjuni Allahut dhe të Dërguarit!” Në qoftë se kthejnë shpinën, (dijeni se) Allahu, me të vërtetë, nuk i do jobesimtarët.]]></translation>
<footnotes></footnotes>
</aya>
<aya number="33">
<translation><![CDATA[Allahu i zgjodhi Ademin, Nuhun, familjen e Ibrahimit dhe familjen e Imranit mbi të gjithë njerëzit (e kohës së tyre).]]></translation>
<footnotes></footnotes>
</aya>
<aya number="34">
<translation><![CDATA[(Ata ishin) pasardhës të njëri - tjetrit. Allahu dëgjon dhe di çdo gjë.]]></translation>
<footnotes></footnotes>
</aya>
<aya number="35">
<translation><![CDATA[Kujto kur gruaja e Imranit tha: “Zoti im, unë Ty ta kam kushtuar atë që është në barkun tim, që të të shërbejë vetëm Ty; andaj, pranoje prej meje! Se Ti, me të vërtetë, dëgjon dhe di çdo gjë.”]]></translation>
<footnotes></footnotes>
</aya>
<aya number="36">
<translation><![CDATA[E kur ajo lindi, tha: “Zoti im! Unë linda femër, - Allahu e di më mirë se çfarë lindi ajo, - e mashkulli nuk është si femra. Unë ia vura emrin Merjeme dhe i kam lënë atë me pasardhësit e saj nën mbrojtjen Tënde nga djalli i mallkuar”.]]></translation>
<footnotes></footnotes>
</aya>
<aya number="37">
<translation><![CDATA[Zoti e pranoi atë (Merjemen) me ëndje, e bëri që të rritet mirë dhe e la nën kujdestarinë e Zekerias. Sa herë që hynte Zekeria në dhomën e saj, gjente pranë saj ushqim dhe e pyeste: “O Merjeme! Nga të vjen ky ushqim?” Ajo përgjigjej: “Ky është nga Allahu, se Allahu e furnizon kë të dojë, pa kufi”.]]></translation>
<footnotes></footnotes>
</aya>
<aya number="38">
<translation><![CDATA[Atëherë Zekerija iu lut Zotit të vet e tha: “Zoti im! Dhuromë nga ana Jote një pasardhës të mirë! Se Ti, me të vërtetë, je Dëgjues i lutjes!”]]></translation>
<footnotes></footnotes>
</aya>
<aya number="39">
<translation><![CDATA[E ndërsa lutej në këmbë, në faltore, engjëjt e thirrën (Zekerijan): “Allahu të jep lajmin e mirë për Jahjain, i cili do të vërtetojë Fjalën e Allahut (Isain a.s.), do të jetë një fisnik, i dëlirë dhe profet, një prej të mirëve”.]]></translation>
<footnotes></footnotes>
</aya>
<aya number="40">
<translation><![CDATA[(Zekerija) tha: “Zoti im! Qysh do të kem djalë, kur mua më ka zënë pleqëria, e gruaja ime është shterpë?! (Engjëlli i) tha: “Kështu! Allahu bën çfarë të dojë”.]]></translation>
<footnotes></footnotes>
</aya>
<aya number="41">
<translation><![CDATA[Ai tha: “O Zot! Më jep një shenjë!” (Zoti) i tha: “Shenjë për ty është se tri ditë nuk do t’u flasësh njerëzve, veçse me gjeste. Por, Zotin tënd përmende shumë dhe adhuroje Atë në mbrëmje dhe në mëngjes”.]]></translation>
<footnotes></footnotes>
</aya>
<aya number="42">
<translation><![CDATA[(Kujto) kur engjëjt thanë: “O Merjeme! Allahu të ka zgjedhur, të ka pastruar dhe të ka parapëlqyer ty mbi të gjitha gratë e botës.]]></translation>
<footnotes></footnotes>
</aya>
<aya number="43">
<translation><![CDATA[O Merjeme! Bindju Zotit tënd! Bëj sexhde dhe përkulu në ruku bashkë me ata që përkulen (duke adhuruar Allahun)!”]]></translation>
<footnotes></footnotes>
</aya>
<aya number="44">
<translation><![CDATA[Këto janë lajme të fshehta, që po t’i shpallim ty (o Muhamed). Ti nuk ishe i pranishëm kur ata hodhën short se kush prej tyre do të merrte nën kujdes Merjemen dhe nuk ishe i pranishëm kur ata diskutonin.]]></translation>
<footnotes></footnotes>
</aya>
<aya number="45">
<translation><![CDATA[(Kujto) kur engjëjt thanë: “O Merjeme! Allahu të jep lajmin e mirë për një (djalë që do të lindë me një) Fjalë prej Tij: emrin do ta ketë Mesih - Isa i biri i Merjemes, do të jetë i nderuar në këtë botë dhe në tjetrën dhe një nga të afërmit e Allahut.]]></translation>
<footnotes></footnotes>
</aya>
<aya number="46">
<translation><![CDATA[Ai do t’u flasë njerëzve qysh i vogël në djep edhe si njeri i rritur dhe do të jetë nga më të mirët”.]]></translation>
<footnotes></footnotes>
</aya>
<aya number="47">
<translation><![CDATA[Ajo tha: “Zoti im! Qysh do të kem unë fëmijë, kur nuk më ka prekur askush?!” – “Kështu – tha (engjëlli) - Allahu krijon ç’të dojë Vetë. Kur vendos diçka, Ai vetëm thotë për të: “Bëhu!” dhe ajo bëhet.”]]></translation>
<footnotes></footnotes>
</aya>
<aya number="48">
<translation><![CDATA[(Allahu) do t’ia mësojë atij shkrimin, diturinë, Teuratin dhe Ungjillin]]></translation>
<footnotes></footnotes>
</aya>
<aya number="49">
<translation><![CDATA[dhe do ta caktojë atë të Dërguar te bijtë e Israilit (të cilëve do t’u thotë): “Ju kam sjellë prova nga Zoti juaj (që vërtetojnë Profecinë time): bëj për ju diçka prej balte në formë shpendi, fryj në të e me urdhrin e Allahut ajo bëhet shpend i gjallë; shëroj të verbrit e lindur dhe të lebrosurit dhe i ngjall të vdekurit me lejen e Allahut; ju tregoj çfarë hani dhe çfarë ruani në shtëpitë tuaja. Sigurisht që te të gjitha këto ka prova për ju, nëse jeni besimtarë të vërtetë.]]></translation>
<footnotes></footnotes>
</aya>
<aya number="50">
<translation><![CDATA[Dhe (kam ardhur te ju) për t’ju vërtetuar Teuratin, që është para meje dhe që t’ju lejoj disa gjëra që i keni pasur të ndaluara. Ju kam sjellë një provë nga Zoti juaj, prandaj kijeni frikë Allahun dhe bindmuni!]]></translation>
<footnotes></footnotes>
</aya>
<aya number="51">
<translation><![CDATA[Me të vërtetë, Allahu është Zoti im dhe Zoti juaj, andaj adhurojeni Atë. Kjo është rruga e drejtë!”]]></translation>
<footnotes></footnotes>
</aya>
<aya number="52">
<translation><![CDATA[Kur Isai vuri re mosbesimin e tyre, tha: “Kush janë ndihmuesit e mi në rrugën e Allahut?” nxënësit (e tij) u përgjigjën: “Ne jemi ndihmuesit e (fesë së) Allahut. Ne e besojmë Allahun e ti (Isa) dëshmo se ne (i) jemi nënshtruar (Atij).]]></translation>
<footnotes></footnotes>
</aya>
<aya number="53">
<translation><![CDATA[Zoti ynë! Ne besojmë atë që na ke shpallur dhe pasojmë të Dërguarin (Isain). Na shkruaj pra, bashkë me dëshmitarët!”]]></translation>
<footnotes></footnotes>
</aya>
<aya number="54">
<translation><![CDATA[Dhe ata[50] i përgatitën një kurth, por edhe Allahu u përgatiti kurth (dënim), se Allahu është strategu më i mirë.]]></translation>
<footnotes><![CDATA[[50] D.m.th. jobesimtarët armiq të Isait a.s.]]></footnotes>
</aya>
<aya number="55">
<translation><![CDATA[(Kujtoje, o Muhamed) kur Allahu tha: “O Isa! Unë do të të marr, do të të ngre pranë Meje dhe do të të shpëtoj ty nga ata që nuk besojnë, si dhe do t’i vendos ata që të ndjekin ty, përmbi ata që të mohojnë, deri në Ditën e Kiametit. Pastaj, të gjithë do të ktheheni tek Unë dhe do të gjykoj midis jush për çështjet që jeni grindur.]]></translation>
<footnotes></footnotes>
</aya>
<aya number="56">
<translation><![CDATA[Sa për ata që nuk besojnë, do t’i dënoj me dënim të ashpër në këtë botë dhe në tjetrën. Dhe nuk do të kenë askënd që t’u vijë në ndihmë.]]></translation>
<footnotes></footnotes>
</aya>
<aya number="57">
<translation><![CDATA[Ndërsa atyre që besojnë dhe punojnë vepra të mira, Zoti do t’u japë shpërblimin e merituar. Allahu nuk i do punëmbrapshtët.”]]></translation>
<footnotes></footnotes>
</aya>
<aya number="58">
<translation><![CDATA[Këto që po t’i tregojmë ty (o Muhamed) janë vargje dhe këshilla të larta (nga Kurani).]]></translation>
<footnotes></footnotes>
</aya>
<aya number="59">
<translation><![CDATA[Rasti i Isait për Allahun është si rasti i Ademit që e krijoi prej baltës e pastaj i tha: “Bëhu!” - dhe ai u bë.]]></translation>
<footnotes></footnotes>
</aya>
<aya number="60">
<translation><![CDATA[E vërteta është nga Zoti yt, andaj mos u bëj nga ata që dyshojnë!]]></translation>
<footnotes></footnotes>
</aya>
<aya number="61">
<translation><![CDATA[Atyre që të kundërshtojnë ty për çështjen e Isait, pasi të ka ardhur njohuria, thuaju: “Ejani t’i thërrasim bijtë tanë dhe bijtë tuaj, gratë tona dhe gratë tuaja, veten tonë dhe ju vetë, pastaj, të lutemi që mallkimi i Allahut t’i godasë gënjeshtarët!”]]></translation>
<footnotes></footnotes>
</aya>
<aya number="62">
<translation><![CDATA[Pa dyshim, të gjitha këto janë rrëfime të vërteta. S’ka zot tjetër (që meriton të adhurohet) përveç Allahut. Vërtet, Allahu është i Plotfuqishmi, i Urti.]]></translation>
<footnotes></footnotes>
</aya>
<aya number="63">
<translation><![CDATA[Në qoftë se ata ia kthejnë shpinën të drejtës, (dije se) Allahu i njeh mirë ngatërrestarët.]]></translation>
<footnotes></footnotes>
</aya>
<aya number="64">
<translation><![CDATA[Thuaj: “O ithtarët e Librit, ejani të biem në një fjalë të përbashkët mes nesh dhe jush: se do të adhurojmë vetëm Allahun, se nuk do t’i shoqërojmë Atij asgjë (në adhurim) dhe se nuk do ta mbajmë për zot njëri-tjetrin, në vend të Allahut!” Nëse ata nuk pranojnë, atëherë thuaju: “Dëshmoni se ne i jemi nënshtruar Allahut!”]]></translation>
<footnotes></footnotes>
</aya>
<aya number="65">
<translation><![CDATA[O ithtarët e Librit! Pse polemizoni për Ibrahimin, kur Teurati dhe Ungjilli janë zbritur vetëm pas tij? A nuk kuptoni?]]></translation>
<footnotes></footnotes>
</aya>
<aya number="66">
<translation><![CDATA[Mirë ju polemizoni për gjëra që keni njëfarë dijenie (për çështje që lidhen me Musain a.s. dhe Isain a.s.), por, pse polemizoni për atë, për të cilën s’dini asgjë (për Ibrahimin a.s.)? Allahu e di hollësisht, ndërsa ju nuk dini asgjë për këtë.]]></translation>
<footnotes></footnotes>
</aya>
<aya number="67">
<translation><![CDATA[Ibrahimi nuk ka qenë as hebre, as i krishterë, por ka qenë besimtar i vërtetë (monoteist) i përulur ndaj Allahut dhe nuk ka qenë nga politeistët.]]></translation>
<footnotes></footnotes>
</aya>
<aya number="68">
<translation><![CDATA[Pa dyshim, njerëzit më të afërt me Ibrahimin janë ata që e pasuan atë dhe ky Profet[51] me besimtarët (e tij). Allahu është mbrojtës i besimtarëve.]]></translation>
<footnotes><![CDATA[[51] Profeti Muhamed (a.s.).]]></footnotes>
</aya>
<aya number="69">
<translation><![CDATA[Një grup ithtarësh të Librit dëshirojnë që t’ju shpien në rrugë të gabuar. Në të vërtetë ata çojnë në humbje vetëm vetveten, por këtë nuk e ndiejnë.]]></translation>
<footnotes></footnotes>
</aya>
<aya number="70">
<translation><![CDATA[O ithtarë të Librit! Përse i mohoni shpalljet e Allahut (Kuranin), edhe pse jeni dëshmitarë se ato janë të vërteta?]]></translation>
<footnotes></footnotes>
</aya>
<aya number="71">
<translation><![CDATA[O ithtarët e Librit! Përse e pështjelloni të vërtetën me të pavërtetën dhe përse e fshihni të vërtetën me qëllim?]]></translation>
<footnotes></footnotes>
</aya>
<aya number="72">
<translation><![CDATA[Një grup ithtarësh të Librit thanë: “Besojeni në mëngjes atë që u është zbritur besimtarëve, por në mbrëmje mohojeni atë, se ndoshta edhe ata do ta braktisin]]></translation>
<footnotes></footnotes>
</aya>
<aya number="73">
<translation><![CDATA[dhe besojuni vetëm atyre që ndjekin fenë tuaj!” Thuaj (o Muhamed): “Udhëzimi i Allahut është udhëzimi i vërtetë”. (Hebrenjtë i thanë njëri-tjetrit:) “Mos besoni se mund t’i jepet ndokujt ajo që ju është dhënë juve (vetëm nëse ndjekin fenë tuaj), përndryshe ata do të polemizojnë kundër jush te Zoti juaj.” Thuaj (o Muhamed): “Hiri është në Dorë të Allahut, Ai ia jep atë kujt të dojë. Allahu është Mirëbërës i madh dhe i Gjithëdijshëm.”]]></translation>
<footnotes></footnotes>
</aya>
<aya number="74">
<translation><![CDATA[Mëshirën e Vet, Ai ia dhuron kujt të dojë. Allahu është zotërues i mirësisë së pakufishme.]]></translation>
<footnotes></footnotes>
</aya>
<aya number="75">
<translation><![CDATA[Ka nga ata ithtarë të Librit, që sikur t’u besosh një barrë të tërë ari, do t’jua kthejnë, por ka edhe të atillë që, nëse u jep në besim, qoftë edhe një dinar, nuk ta kthejnë, veçse nëse nuk u ndahesh. Kjo është kështu, ngase ata thonë: “Ne nuk kemi ndonjë detyrim ndaj analfabetëve (arabë)”. Ata flasin gënjeshtra për Allahun me vetëdije.]]></translation>
<footnotes></footnotes>
</aya>
<aya number="76">
<translation><![CDATA[Jo! Por kushdo që plotëson premtimin e tij dhe ruhet nga të këqijat, (ta dijë se) Allahu, me të vërtetë, i do ata që janë të devotshëm.]]></translation>
<footnotes></footnotes>
</aya>
<aya number="77">
<translation><![CDATA[Vërtet, ata që e shkëmbejnë premtimin dhe betimin e tyre ndaj Allahut me një vlerë të vogël, nuk do të kenë asnjë të mirë në jetën e ardhshme. Allahu nuk do t’u flasë atyre, as nuk do t’i shikojë në Ditën e Kiametit dhe as nuk do t’i pastrojë prej gjynaheve e për ta do të ketë dënim të dhembshëm.]]></translation>
<footnotes></footnotes>
</aya>
<aya number="78">
<translation><![CDATA[Me të vërtetë, një grup ithtarësh të Librit e shtrembërojnë Librin me gjuhët e tyre (ndërsa e lexojnë atë), që ju të mendoni se ai lloj leximi është prej Librit (që ka zbritur Allahu), kurse në të vërtetë, nuk është prej Librit. Ata thonë: “Kjo që lexojmë është nga Allahu”, por ajo nuk është nga Allahu. Ata flasin gënjeshtra për Allahun, duke qenë të vetëdijshëm për këtë.]]></translation>
<footnotes></footnotes>
</aya>
<aya number="79">
<translation><![CDATA[Nuk është (e mundur për) një njeri të cilit Allahu i ka dhënë Librin, dijeninë e gjerë dhe Profecinë, që t’u thotë njerëzve: “Bëhuni robërit e mi dhe jo të Allahut”. Përkundrazi, ai thotë: “Bëhuni robër të ditur të Zotit (që i zbatojnë porositë e Tij), sepse ua keni mësuar Librin të tjerëve dhe e mësoni edhe vetë!”]]></translation>
<footnotes></footnotes>
</aya>
<aya number="80">
<translation><![CDATA[Ai njeri nuk do t’ju urdhërojë që engjëjt dhe profetët t’i merrni për zota. Vallë, si mund t’ju urdhërojë ai të bëheni mohues, pasi i jeni nënshtruar Allahut?!]]></translation>
<footnotes></footnotes>
</aya>
<aya number="81">
<translation><![CDATA[Kujto kur Allahu mori besëlidhjen nga profetët (dhe u tha): “Çfarëdo që t’ju jap prej Librit dhe urtësisë, kur t’ju vijë një i Dërguar, vërtetues i asaj që ju është dhënë, pa dyshim që duhet ta besoni dhe ta ndihmoni atë! A e pranoni këtë dhe barrën që po ju ngarkoj?” Ata u përgjigjën: “E pranojmë”. (Allahu) u tha: “Bëhuni dëshmitarë, se edhe Unë bashkë me ju jam dëshmitar.]]></translation>
<footnotes></footnotes>
</aya>
<aya number="82">
<translation><![CDATA[Kurse ata që i shmangen detyrës pas kësaj, me të vërtetë janë të këqij.”]]></translation>
<footnotes></footnotes>
</aya>
<aya number="83">
<translation><![CDATA[A mos kërkojnë ata diçka tjetër përveç fesë së Allahut, ndërkohë që Atij i përulen të gjithë ata që gjenden në qiej dhe në Tokë, me hir a me pahir dhe tek Ai do të kthehen të gjithë?!]]></translation>
<footnotes></footnotes>
</aya>
<aya number="84">
<translation><![CDATA[Thuaj (o Muhamed): “Ne besojmë Allahun, atë që na është shpallur neve, atë që i është shpallur Ibrahimit, Ismailit, Is’hakut, Jakubit, Esbatëve (bijve të tij) dhe në atë që i është dhënë Musait, Isait dhe profetëve nga Zoti i tyre. Ne nuk bëjmë asnjë dallim midis tyre dhe Ne vetëm Atij (Allahut) i përulemi.”]]></translation>
<footnotes></footnotes>
</aya>
<aya number="85">
<translation><![CDATA[Kush kërkon tjetër fe përveç Islamit, nuk do t’i pranohet dhe ai në botën tjetër do të jetë i humbur.[52]]]></translation>
<footnotes><![CDATA[[52] Feja islame ka ardhur me të gjitha mirësitë shpirtërore, trupore, jetësore dhe shoqërore. Këto cilësi, nuk janë paraqitur tërësisht në asnjë libër, përveçse në Kuranin Fisnik. Nga këto të mira nuk bën të zmbrapsemi, sepse feja islame nuk e lejon kthimin e njerëzve mbrapa. Ka shumë shembuj që tregojnë se Profeti Muhamed (a.s.) nuk e ka ngarkuar popullin me aq shumë vepra të tepërta, të cilat do të shkaktonin kthimin e tij mbrapa (përkthyesi).]]></footnotes>
</aya>
<aya number="86">
<translation><![CDATA[E si t’i udhëzojë Allahu në rrugë të drejtë njerëzit që u bënë mohues, pasi më parë patën besuar e dëshmuar se i Dërguari është i vërtetë dhe u kishin ardhur provat e qarta?! Allahu nuk i udhëzon në rrugë të drejtë ata që janë keqbërës.]]></translation>
<footnotes></footnotes>
</aya>
<aya number="87">
<translation><![CDATA[Mallkimi i Allahut, i engjëjve dhe i mbarë njerëzve është shpërblimi i tyre.]]></translation>
<footnotes></footnotes>
</aya>
<aya number="88">
<translation><![CDATA[Ata do të jenë përherë nën peshën e (dënimit e të mallkimit), vuajtjet nuk do t’u lehtësohen dhe nuk do t’u jepet afat (pushim);]]></translation>
<footnotes></footnotes>
</aya>
<aya number="89">
<translation><![CDATA[përveç atyre që pas kësaj pendohen e përmirësohen, se Allahu është Falës i madh, Mëshirëplotë.]]></translation>
<footnotes></footnotes>
</aya>
<aya number="90">
<translation><![CDATA[Vërtet, atyre që mohojnë pasi patën besuar dhe pastaj e shtojnë mohimin e tyre, nuk do t’u pranohet pendimi (kur janë me shpirtin në grykë). Pikërisht këta janë ata që kanë humbur.]]></translation>
<footnotes></footnotes>
</aya>
<aya number="91">
<translation><![CDATA[Nuk ka dyshim se atyre që e mohojnë besimin dhe vdesin mosbesimtarë, nuk do t’u pranohet asnjë shpërblesë, edhe sikur ajo të ishte sa e tërë toka e mbuluar me ar. Ata i pret një dënim i dhembshëm dhe askush nuk do t’i ndihmojë.]]></translation>
<footnotes></footnotes>
</aya>
<aya number="92">
<translation><![CDATA[Nuk keni për ta arritur përkushtimin e vërtetë, derisa të ndani (lëmoshë) nga ajo (pasuri) që e doni. Çfarëdo që të ndani, Allahu e di mirë atë.]]></translation>
<footnotes></footnotes>
</aya>
<aya number="93">
<translation><![CDATA[Të gjitha ushqimet kanë qenë të lejuara për bijtë e Israilit, përveç asaj që Israili ia ndaloi vetes para shpalljes së Teuratit. Thuaj (o Muhamed): “Silleni Teuratin dhe lexojeni atë, nëse thoni të vërtetën!”]]></translation>
<footnotes></footnotes>
</aya>
<aya number="94">
<translation><![CDATA[E kushdo që shpif gënjeshtra për Allahun, pas kësaj ai ka kaluar nga e drejta në të shtrembrën.]]></translation>
<footnotes></footnotes>
</aya>
<aya number="95">
<translation><![CDATA[Thuaj (o Muhamed!): “Allahu thotë të vërtetën, prandaj ndiqeni fenë e pastër të Ibrahimit[53], i cili nuk ishte idhujtar”.]]></translation>
<footnotes><![CDATA[[53] D.m.th. monoteizmin islam.]]></footnotes>
</aya>
<aya number="96">
<translation><![CDATA[Me të vërtetë, Faltorja e parë e ngritur për njerëzit, është ajo në Bekkë (Mekë), e bekuar dhe udhërrëfyese për popujt.]]></translation>
<footnotes></footnotes>
</aya>
<aya number="97">
<translation><![CDATA[Në të ka shenja të qarta (që janë): vendi i Ibrahimit (mekami Ibrahim); (fakti që) kush hyn në të është i sigurt; dhe vizita (për haxh) e kësaj Faltoreje (e cila është detyrë) për këdo që ka mundësi ta përballojë rrugën. E kush nuk beson, Allahu nuk ka nevojë për askënd.]]></translation>
<footnotes></footnotes>
</aya>
<aya number="98">
<translation><![CDATA[Thuaj (o Muhamed): “O ithtarët e Librit! Pse mohoni shpalljet e Allahut, ndërkohë që Allahu është dëshmitar i çdo gjëje që bëni?!”]]></translation>
<footnotes></footnotes>
</aya>
<aya number="99">
<translation><![CDATA[Thuaj: “O ithtarët e Librit! Pse e pengoni nga rruga e Allahut atë që beson e përpiqeni ta shtrembëroni (atë rrugë), ndërkohë që jeni dëshmitarë (se kjo është rruga e vërtetë)? (Dijeni se) Allahu nuk është i pavëmendshëm ndaj veprave që ju bëni!”]]></translation>
<footnotes></footnotes>
</aya>
<aya number="100">
<translation><![CDATA[O besimtarë! Nëse i bindeni një grupi nga ata që u është dhënë Libri, ata do t’ju kthejnë në jobesimtarë, pasi patët besuar.]]></translation>
<footnotes></footnotes>
</aya>
<aya number="101">
<translation><![CDATA[E si mund të mos besoni kur juve ju lexohen shpalljet e Allahut dhe midis jush ndodhet i Dërguari i Tij?! Kush mbahet fort pas (fesë së) Allahut, sigurisht që është i drejtuar në udhë të mbarë.]]></translation>
<footnotes></footnotes>
</aya>
<aya number="102">
<translation><![CDATA[O besimtarë! Kijeni frikë Allahun ashtu si i takon Atij dhe vdisni vetëm duke qenë myslimanë!]]></translation>
<footnotes></footnotes>
</aya>
<aya number="103">
<translation><![CDATA[Të gjithë mbahuni fort për litarin e Allahut (Kuranin) dhe mos u përçani! Kujtoni dhuntinë e Allahut për ju, sepse, kur ishit në armiqësi, Ai i pajtoi zemrat tuaja e, në saje të dhuntisë së Tij, u bëtë vëllezër. Dhe ju ishit buzë greminës së zjarrit, ndërsa Ai ju shpëtoi prej saj. Kështu, Allahu jua shpjegon shpalljet e Veta, që ju të drejtoheni në udhën e drejtë.]]></translation>
<footnotes></footnotes>
</aya>
<aya number="104">
<translation><![CDATA[Le të dalë prej jush një grup që të thërrasë për në mirësi[54], të urdhërojë për vepra të mira e të ndalojë prej veprave të shëmtuara! Këta njerëz do të jenë të shpëtuarit.]]></translation>
<footnotes><![CDATA[[54] D.m.th. për në fenë e pastër islame.]]></footnotes>
</aya>
<aya number="105">
<translation><![CDATA[Mos u bëni si ata që, pasi u erdhën provat e qarta, u përçanë dhe u grindën. Për këta do të ketë dënim të madh]]></translation>
<footnotes></footnotes>
</aya>
<aya number="106">
<translation><![CDATA[ditën (e Kiametit) kur disa fytyra do të zbardhen e disa të tjera do të nxihen. Atyre që do t’u nxihet fytyra, do t’u thuhet: “Vallë, ju mohuat pas besimit?! Atëherë shijoni dënimin për shkak se nuk besuat!”]]></translation>
<footnotes></footnotes>
</aya>
<aya number="107">
<translation><![CDATA[Kurse ato fytyra që do të zbardhen e do të shkëlqejnë, do të jenë në mëshirën e Allahut (në Xhenet), ku do të qëndrojnë përgjithmonë.]]></translation>
<footnotes></footnotes>
</aya>
<aya number="108">
<translation><![CDATA[Këto janë vargjet e Allahut, që t’i lexojmë ty me të vërtetën dhe Allahu nuk i dëshiron askujt padrejtësi.]]></translation>
<footnotes></footnotes>
</aya>
<aya number="109">
<translation><![CDATA[Allahut i përket gjithçka që gjendet në qiej dhe gjithçka që gjendet në Tokë dhe tek Allahu do të kthehen të gjitha çështjet.]]></translation>
<footnotes></footnotes>
</aya>
<aya number="110">
<translation><![CDATA[Ju jeni populli më i mirë i dalë për njerëzimin: (sepse) ju urdhëroni që të bëhen vepra të mira, i ndaloni të këqijat dhe besoni Allahun. Sikur ithtarët e Librit të besonin, do të ishte më mirë për ata; ka prej tyre besimtarë të vërtetë, por shumica e tyre janë larg udhës së drejtë.]]></translation>
<footnotes></footnotes>
</aya>
<aya number="111">
<translation><![CDATA[Ata, përveç lëndimit, nuk mund t’ju dëmtojnë ju. Nëse ju luftojnë, ata do të kthejnë thembrat (të mundur) dhe pastaj nuk do të ndihmohen.]]></translation>
<footnotes></footnotes>
</aya>
<aya number="112">
<translation><![CDATA[Kudo që gjenden, ata janë të kapluar nga poshtërimi, vetëm nëse kanë ndonjë mbrojtje prej Allahut apo prej njerëzve. Ata merituan zemërimin e Allahut dhe do t’i kaplojë mjerimi. Kjo ishte për shkak se mohuan shpalljet e Tij dhe pa kurrfarë të drejte, i vrisnin profetët. Kjo ishte për shkak se ata nuk u bindën dhe i kaluan kufijtë (në të këqija).]]></translation>
<footnotes></footnotes>
</aya>
<aya number="113">
<translation><![CDATA[(Megjithatë) ata nuk janë të gjithë njëlloj. Disa nga ithtarët e Librit janë në të drejtën: në orët e natës lexojnë vargjet e Librit të Allahut dhe falin namaz.]]></translation>
<footnotes></footnotes>
</aya>
<aya number="114">
<translation><![CDATA[Ata besojnë Allahun dhe Ditën e Kiametit, e urdhërojnë të mirën, e ndalojnë të keqen dhe nxitojnë për të bërë punë të mira. Këta janë ndër të drejtët.]]></translation>
<footnotes></footnotes>
</aya>
<aya number="115">
<translation><![CDATA[Çfarëdo të mire që të bëjnë, nuk do t’iu mohohet shpërblimi. Allahu i di mirë të devotshmit.]]></translation>
<footnotes></footnotes>
</aya>
<aya number="116">
<translation><![CDATA[Ata që nuk besojnë, nuk do t’i mbrojë asgjë nga dënimi i Allahut, as pasuria e tyre e as fëmijët e tyre. Ata do të jenë banorët e zjarrit (të Xhehenemit), ku do të qëndrojnë përgjithmonë.]]></translation>
<footnotes></footnotes>
</aya>
<aya number="117">
<translation><![CDATA[Gjithçka që jobesimtarët shpenzojnë në jetën e kësaj bote, i përngjan erës së akullt, e cila godet të lashtat e ndonjë populli që i ka bërë dëm vetes dhe ua zhduk të lashtat. Allahu nuk u ka bërë padrejtësi atyre, por ata i kanë bërë padrejtësi vetvetes.]]></translation>
<footnotes></footnotes>
</aya>
<aya number="118">
<translation><![CDATA[O besimtarë! Mos zgjidhni për miq dhe këshilltarë të afërt njerëz të tjerë jashtë gjirit tuaj; ata nuk ngurrojnë që t’ju bëjnë dëm. Ata dëshirojnë që të vuani. Urrejtja shfaqet në gjithçka që del prej gojës së tyre, kurse ajo që fshehin në zemrën e tyre, është edhe më e madhe. Ne jua kemi shpjeguar vargjet (e Kuranit), nëse jeni njerëz që kuptoni.]]></translation>
<footnotes></footnotes>
</aya>
<aya number="119">
<translation><![CDATA[Ja, ju i doni ata, por ata nuk ju duan ju dhe ju i besoni të gjithë librave (ndërsa ata jo). Kur ata ju takojnë, thonë: “Edhe ne besojmë” e, kur mbeten vetëm, nga mllefi ndaj jush, ata i kafshojnë majat e gishtave me dhëmbë. Thuaju: “Plasni me mllefin tuaj”. Vërtet, Allahu e di mirë ç’kanë në gjokset e tyre.]]></translation>
<footnotes></footnotes>
</aya>
<aya number="120">
<translation><![CDATA[Nëse ju vjen ndonjë e mirë, ata i brengos e, nëse ju gjen ndonjë e keqe, ata gëzohen, por nëse ju duroni dhe ruheni nga gjynahet, dinakëritë e tyre nuk mund t’ju dëmtojnë aspak. Vërtet Allahu ka dijeni për çdo gjë që punojnë ata.]]></translation>
<footnotes></footnotes>
</aya>
<aya number="121">
<translation><![CDATA[Atë mëngjes, kur ti (o Muhamed) dole nga shtëpia jote për t’u caktuar besimtarëve vendet e luftës[55] - e Allahu dëgjon dhe di çdo gjë -,]]></translation>
<footnotes><![CDATA[[55] Bëhet fjalë për betejën e Uhudit.]]></footnotes>
</aya>
<aya number="122">
<translation><![CDATA[dy grupe nga ju menduan të ktheheshin prej frikës, ndonëse Allahu ishte ndihmues i tyre. Andaj besimtarët le të mbështeten vetëm te Allahu!]]></translation>
<footnotes></footnotes>
</aya>
<aya number="123">
<translation><![CDATA[Allahu ju ndihmoi në Bedër, kur qetë të pafuqishëm, andaj frikësojuni Allahut, për të qenë falënderues.]]></translation>
<footnotes></footnotes>
</aya>
<aya number="124">
<translation><![CDATA[Atëherë ti (Muhamed) u thoshe besimtarëve: “A nuk ju mjafton ndihma e Zotit tuaj me tre mijë engjëj të dërguar?”]]></translation>
<footnotes></footnotes>
</aya>
<aya number="125">
<translation><![CDATA[Po! Por, nëse ata ju sulmojnë, bëhuni të durueshëm dhe të dëgjueshëm dhe Zoti juaj menjëherë do t’ju dërgojë në ndihmë pesë mijë engjëj, me shenjë të dalluar.]]></translation>
<footnotes></footnotes>
</aya>
<aya number="126">
<translation><![CDATA[Allahu e bëri këtë që t’ju sjellë lajmin e gëzuar dhe që t’jua qetësojë zemrat. Vërtet, fitorja është vetëm nga Allahu, i Plotfuqishmi dhe i Urti.]]></translation>
<footnotes></footnotes>
</aya>
<aya number="127">
<translation><![CDATA[(Gjithashtu Allahu e bëri këtë edhe) që të shkatërrojë një pjesë prej atyre që nuk besuan apo t’i turpërojë, e kështu të kthehen të humbur.]]></translation>
<footnotes></footnotes>
</aya>
<aya number="128">
<translation><![CDATA[Ti nuk ke asgjë në dorë, nëse do t’ua pranojë Ai pendimin apo do t’i dënojë, se ata janë vërtet keqbërës.]]></translation>
<footnotes></footnotes>
</aya>
<aya number="129">
<translation><![CDATA[Allahut i përket gjithçka që gjendet në qiej dhe gjithçka që gjendet në Tokë! Ai fal kë të dojë dhe dënon kë të dojë. Allahu është Falës i madh e Mëshirëplotë.]]></translation>
<footnotes></footnotes>
</aya>
<aya number="130">
<translation><![CDATA[O besimtarë! Mos pranoni kamatë të shumëfishtë mbi kamatë! Kijeni frikë Allahun, që të shpëtoni]]></translation>
<footnotes></footnotes>
</aya>
<aya number="131">
<translation><![CDATA[dhe ruajuni zjarrit, i cili është përgatitur për jobesimtarët!]]></translation>
<footnotes></footnotes>
</aya>
<aya number="132">
<translation><![CDATA[Bindjuni Allahut dhe të Dërguarit, për të shpresuar mëshirën (e Allahut).]]></translation>
<footnotes></footnotes>
</aya>
<aya number="133">
<translation><![CDATA[Nxitoni drejt faljes së gjynaheve nga Zoti juaj dhe Xhenetit, hapësira e të cilit është sa qiejt e Toka dhe që është përgatitur për të devotshmit,]]></translation>
<footnotes></footnotes>
</aya>
<aya number="134">
<translation><![CDATA[të cilët japin lëmoshë edhe kur janë në mirëqenie, edhe kur janë në vështirësi, e mposhtin zemërimin dhe ua falin fajet njerëzve. Allahu i do bamirësit.]]></translation>
<footnotes></footnotes>
</aya>
<aya number="135">
<translation><![CDATA[Për ata që, kur bëjnë vepra të turpshme ose i bëjnë dëm vetes, e kujtojnë Allahun, i kërkojnë falje për gjynahet e tyre - e kush i fal gjynahet përveç Allahut? - dhe nuk ngulmojnë me vetëdije në gabimet që kanë bërë,]]></translation>
<footnotes></footnotes>
</aya>
<aya number="136">
<translation><![CDATA[pra, për këta do të ketë si shpërblim falje madhështore (të gjynaheve) nga ana e Zotit të tyre dhe kopshte, nëpër të cilët rrjedhin lumenj dhe ku do të qëndrojnë përherë. Sa shpërblim i bukur është ky për ata që punojnë (vepra të bukura)!]]></translation>
<footnotes></footnotes>
</aya>
<aya number="137">
<translation><![CDATA[Para jush kanë kaluar shumë shembuj (popujsh nga ndjekësit e profetëve që iu ndodhi ajo që po ju ndodh edhe juve). Prandaj udhëtoni nëpër botë dhe shihni si ishte fundi i atyre që i përgënjeshtruan profetët.]]></translation>
<footnotes></footnotes>
</aya>
<aya number="138">
<translation><![CDATA[Këto janë lajme të qarta dhe udhërrëfyese për të devotshmit.]]></translation>
<footnotes></footnotes>
</aya>
<aya number="139">
<translation><![CDATA[Mos u ligështoni dhe mos u pikëlloni, sepse ju, gjithsesi jeni më të lartët, nëse jeni besimtarë të vërtetë.]]></translation>
<footnotes></footnotes>
</aya>
<aya number="140">
<translation><![CDATA[Nëse ju ka goditur ndonjë plagë, edhe popullin (armik) e kanë goditur të tilla plagë. Ato ditë (fitoreje dhe humbjeje) Ne i ndërrojmë midis njerëzve, që Allahu t’i dallojë besimtarët dhe për t’i bërë disa nga ju dëshmorë. Allahu nuk i do keqbërësit.]]></translation>
<footnotes></footnotes>
</aya>
<aya number="141">
<translation><![CDATA[E kështu, Allahu i dëlir besimtarët e i shuan jobesimtarët.]]></translation>
<footnotes></footnotes>
</aya>
<aya number="142">
<translation><![CDATA[A mendoni se do të hyni në Xhenet, pa i provuar Allahu ata që kanë luftuar prej jush dhe pa i provuar ata që kanë duruar?]]></translation>
<footnotes></footnotes>
</aya>
<aya number="143">
<translation><![CDATA[Ju e dëshironit vdekjen para se të ballafaqoheshit me të dhe ja pra, ju e patë atë me sytë tuaj.]]></translation>
<footnotes></footnotes>
</aya>
<aya number="144">
<translation><![CDATA[Muhamedi është vetëm i Dërguar, para të cilit ka pasur edhe të dërguar të tjerë. Nëse ai vdes ose vritet, a mos do të ktheheni ju prapa? Kushdo që kthehet prapa, nuk i bën kurrfarë dëmi Allahut. Dhe Allahu do t’i shpërblejë falënderuesit.]]></translation>
<footnotes></footnotes>
</aya>
<aya number="145">
<translation><![CDATA[Çdo shpirt vdes vetëm me vendimin e Allahut, në kohë të caktuar. Kush dëshiron mirësitë e kësaj bote, Ne do t’i japim atij prej saj, ndërsa kush dëshiron shpërblimin e botës tjetër, Ne do t’i japim atij prej saj. Ne do t’i shpërblejmë mirënjohësit.]]></translation>
<footnotes></footnotes>
</aya>
<aya number="146">
<translation><![CDATA[Sa e sa profetë bashkë me shumë besimtarë të vërtetë luftuan e megjithatë nuk u përkulën para goditjeve që morën në rrugën e Allahut, as nuk u dobësuan e as nuk u nënshtruan. Allahu i do të duruarit.]]></translation>
<footnotes></footnotes>
</aya>
<aya number="147">
<translation><![CDATA[Ata vetëm thoshin: “O Zoti ynë! Na i fal gjynahet tona dhe teprimin në punën tonë, na i forco këmbët (në istikam) dhe na ndihmo kundër popullit jobesimtar!”]]></translation>
<footnotes></footnotes>
</aya>
<aya number="148">
<translation><![CDATA[Dhe Allahu u dhuroi atyre shpërblimin e kësaj bote dhe shpërblimin më të mirë të jetës tjetër. Allahu i do punëmirët.]]></translation>
<footnotes></footnotes>
</aya>
<aya number="149">
<translation><![CDATA[O besimtarë! Nëse u bindeni jobesimtarëve, ata do t’ju kthejnë prapa (në të pafe) e ju do të jeni të humbur.]]></translation>
<footnotes></footnotes>
</aya>
<aya number="150">
<translation><![CDATA[Por, Allahu është Mbrojtësi juaj dhe Ai është Ndihmuesi më i mirë.]]></translation>
<footnotes></footnotes>
</aya>
<aya number="151">
<translation><![CDATA[Ne do të mbjellim frikë në zemrat e jobesimtarëve, sepse ata adhurojnë veç Allahut gjëra, për të cilat Ai nuk ka sjellë kurrfarë prove. Vendbanimi i tyre është zjarri e sa vendstrehim i shëmtuar është ky për keqbërësit!]]></translation>
<footnotes></footnotes>
</aya>
<aya number="152">
<translation><![CDATA[Vërtet Allahu e plotësoi premtimin e Vet, kur ju me vullnetin e Tij e thyet armikun. Por, kur ju u frikësuat, u grindët midis jush dhe kundërshtuat (Profetin a.s.), pasi Ai ju tregoi atë që pëlqenit[56], (Allahu e tërhoqi ndihmën e Vet). Disa nga ju dëshirojnë këtë botë, ndërsa të tjerë nga ju dëshirojnë botën tjetër. Pastaj Ai, për t’ju provuar, bëri që të zmbrapseni para armikut dhe pastaj, sigurisht që jua fali atë gabim. Allahu ka mirësi të madhe për besimtarët.]]></translation>
<footnotes><![CDATA[[56] Plaçkën e luftës.]]></footnotes>
</aya>
<aya number="153">
<translation><![CDATA[Kur ju morët malin dhe nuk i vinit vesh askujt, të Dërguarin e kishit prapa e ju thërriste, Allahu ju dënoi me dëshpërim pas dëshpërimit, që të mos pikëlloheni as për atë që ju doli duarsh, as për atë që ju goditi. Allahu di gjithçka që punoni ju.]]></translation>
<footnotes></footnotes>
</aya>
<aya number="154">
<translation><![CDATA[Pastaj, pas dëshpërimit tuaj, (Allahu) ju dërgoi qetësinë - një gjumë, që kaploi një grup prej jush. Kurse grupi tjetër (hipokritët) kujdesej vetëm për veten, duke menduar për Allahun të pavërtetën, ashtu si mendonin paganët. Ata thoshin: “Ku është fitorja që na ishte premtuar?” Thuaju (o Muhamed!): “Të gjitha janë në dorë të Allahut!” Ata fshehin në vete atë që nuk duan të ta shfaqin ty. Ata thoshin: “Sikur të pyeteshim ne për këtë gjë, nuk do të vriteshim këtu”. Thuaju: “Edhe sikur të kishit qenë nëpër shtëpitë tuaja, prapëseprapë atyre që u është shkruar të vriten, do të dilnin në vendin e vrasjes.” Allahu e bëri këtë për të provuar atë që keni në kraharorët tuaj dhe për t’ju pastruar atë që keni në zemrat tuaja. Vërtet, Allahu e di mirë se ç’keni në zemër.]]></translation>
<footnotes></footnotes>
</aya>
<aya number="155">
<translation><![CDATA[Ata prej jush që kthyen shpinën ditën kur u ndeshën dy ushtritë, në të vërtetë, djalli i shtyu në gabim, për shkak të disa gjynaheve që kishin bërë. Por, në të vërtetë, Allahu ua fali (gabimin), sepse Allahu është Falës i madh dhe i Butë.]]></translation>
<footnotes></footnotes>
</aya>
<aya number="156">
<translation><![CDATA[O besimtarë! Mos bëni si ata jobesimtarë (hipokritët) që u thonin vëllezërve, kur këta niseshin në udhëtim ose në luftim: “Sikur të rrinit me ne, as nuk do të vdisnit, as nuk do të vriteshit” - që këtë Allahu ta kthejë si pikëllim në zemrat e tyre. Allahu është Ai që jep jetën dhe sjell vdekjen; Allahu i sheh të gjitha punët që bëni ju.]]></translation>
<footnotes></footnotes>
</aya>
<aya number="157">
<translation><![CDATA[Edhe nëse ju vriteni ose vdisni në udhë të Allahut, falja dhe mëshira e Allahut, me të vërtetë, janë më të mira nga ato që kanë grumbulluar ata.]]></translation>
<footnotes></footnotes>
</aya>
<aya number="158">
<translation><![CDATA[Edhe po vdiqët apo u vratë, me siguri do të tuboheni tek Allahu.]]></translation>
<footnotes></footnotes>
</aya>
<aya number="159">
<translation><![CDATA[Në saje të mëshirës së Allahut, u solle butësisht me ta (o Muhamed). Sikur të ishe i ashpër dhe i vrazhdë, ata do të largoheshin prej teje. Prandaj falua atyre gabimin, kërkoi falje Allahut për ata dhe këshillohu me ata për çështje të ndryshme. Kur të vendosësh për diçka, mbështetu tek Allahu. Vërtet, Allahu i do ata që mbështeten tek Ai.]]></translation>
<footnotes></footnotes>
</aya>
<aya number="160">
<translation><![CDATA[Nëse ju ndihmon Allahu, s’ka kush t’ju mposhtë e, nëse ju lë pa ndihmën e Tij, kush është ai që do t’ju ndihmojë, përveç Tij?! Pra, vetëm tek Allahu le të mbështeten besimtarët.]]></translation>
<footnotes></footnotes>
</aya>
<aya number="161">
<translation><![CDATA[Është e pamundur për ndonjë profet që të përvetësojë në mënyrë të pandershme prenë e luftës. Kushdo që bën një gjë të tillë, do të vijë (i ngarkuar me të) në Ditën e Kiametit e pastaj do t’i jepet çdokujt ajo që ka merituar dhe askujt nuk do t’i bëhet padrejtësi.]]></translation>
<footnotes></footnotes>
</aya>
<aya number="162">
<translation><![CDATA[Vallë, a mund të krahasohet ai që kërkon kënaqësinë e Allahut me atë që ka merituar zemërimin e Allahut dhe strehimi i tij është Xhehenemi?! Eh, sa strehim i keq është ai!]]></translation>
<footnotes></footnotes>
</aya>
<aya number="163">
<translation><![CDATA[Tek Allahu ata kanë shkallë të ndryshme; Allahu i sheh të gjitha veprat që ata bëjnë.]]></translation>
<footnotes></footnotes>
</aya>
<aya number="164">
<translation><![CDATA[Allahu u ka dhënë besimtarëve dhuratë të madhe, kur u solli një të dërguar nga gjiri i tyre, i cili ua lexon shpalljet e Tij, i pastron nga gjynahet dhe u mëson Librin (Kuranin) e urtësinë (diturinë e thellë fetare), edhe pse më parë, me të vërtetë, ata ishin në rrugë krejt të gabuar.]]></translation>
<footnotes></footnotes>
</aya>
<aya number="165">
<translation><![CDATA[Kur ju goditi fatkeqësia, ndërkohë ju i kishit goditur më parë armiqtë tuaj dyfish, ju thatë: “Prej nga na erdhi neve kjo?!” Thuaj (o Muhamed): “Kjo ndodhi prej jush”. Vërtet, Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="166">
<translation><![CDATA[Ajo që ju gjeti atë ditë, kur u ndeshën dy ushtritë, ishte me vullnetin e Allahut - për të zbuluar se cilët janë besimtarët e vërtetë,]]></translation>
<footnotes></footnotes>
</aya>
<aya number="167">
<translation><![CDATA[dhe për të zbuluar se cilët janë me dy faqe. Atyre iu tha: “Ejani të luftoni në rrugën e Allahut ose të paktën, mbrohuni!” Ata u përgjigjën: “Sikur ta dinim që do të bëhej luftë e vërtetë, me siguri, do t’ju pasonim.” Atë ditë ata ishin më afër mohimit sesa besimit, sepse me gojën e tyre flisnin atë që nuk e kishin në zemrat e tyre; Allahu e di mirë çfarë fshehin ata.]]></translation>
<footnotes></footnotes>
</aya>
<aya number="168">
<translation><![CDATA[Atyre që nuk luftuan dhe thanë për vëllezërit e vet: “Sikur të na kishin dëgjuar ne, nuk do të ishin vrarë”, thuaju: “Prapësojeni vdekjen nga vetja, nëse flisni të vërtetën!”]]></translation>
<footnotes></footnotes>
</aya>
<aya number="169">
<translation><![CDATA[Kurrsesi mos i quani të vdekur ata që janë vrarë në rrugën e Allahut. Jo, janë të gjallë, duke u ushqyer te Zoti i tyre.]]></translation>
<footnotes></footnotes>
</aya>
<aya number="170">
<translation><![CDATA[Janë të gëzuar për çfarë u ka dhënë Allahu nga dhuntitë e Tij dhe gëzohen edhe për ata që ende nuk u janë bashkuar e që kanë ngelur pas tyre (dhe ende nuk kanë rënë martirë), sepse nuk do të frikësohen (për çfarë i pret) dhe nuk do të pikëllohen (për çfarë kanë lënë pas).]]></translation>
<footnotes></footnotes>
</aya>
<aya number="171">
<translation><![CDATA[Ata gëzohen me dhuntitë dhe mirësinë e Allahut, sepse Allahu nuk ua humb shpërblimin besimtarëve.]]></translation>
<footnotes></footnotes>
</aya>
<aya number="172">
<translation><![CDATA[Për ata që morën plagë të rënda, pasi iu përgjigjën thirrjes së Allahut dhe të të Dërguarit dhe për ata që kanë bërë të mira e që i frikësohen Allahut, ka shpërblim të madh.]]></translation>
<footnotes></footnotes>
</aya>
<aya number="173">
<translation><![CDATA[(Shpërblim kanë edhe ata) të cilëve njerëzit (hipokritë) u thanë: “Shumë njerëz po mblidhen kundër jush, prandaj frikësohuni!” e kjo gjë ua shtoi atyre besimin dhe thanë: “Neve na mjafton Allahu, Ai është mbrojtës i mrekullueshëm!”]]></translation>
<footnotes></footnotes>
</aya>
<aya number="174">
<translation><![CDATA[Ata u kthyen me dhuntitë dhe mirësitë e Allahut, nuk i gjeti asgjë e keqe dhe fituan kënaqësinë e Allahut. Allahu është Zotërues i mirësive të mëdha.]]></translation>
<footnotes></footnotes>
</aya>
<aya number="175">
<translation><![CDATA[Vetëm djalli i frikëson ithtarët e vet. Ju mos iu frikësoni atyre, por frikësohuni prej Meje, nëse jeni besimtarë!]]></translation>
<footnotes></footnotes>
</aya>
<aya number="176">
<translation><![CDATA[Ti (o Muhamed) mos u brengos nga ata që nxitojnë në mohim, sepse, në të vërtetë ata nuk mund ta dëmtojnë Allahun aspak. Allahu dëshiron që të mos i shpërblejë me kurrfarë dhurate në botën tjetër; dhe për ata ka ndëshkim të madh.]]></translation>
<footnotes></footnotes>
</aya>
<aya number="177">
<translation><![CDATA[Ata që e ndërrojnë besimin e vërtetë me mohim, nuk mund t’i bëjnë kurrfarë dëmi Allahut e për ta ka ndëshkim të dhembshëm.]]></translation>
<footnotes></footnotes>
</aya>
<aya number="178">
<translation><![CDATA[Le të mos mendojnë kurrsesi jobesimtarët se për ata është mirë që ua zgjasim jetën. Ne ua zgjasim jetën vetëm për t’i shtuar gjynahet; për ata ka ndëshkim poshtërues.]]></translation>
<footnotes></footnotes>
</aya>
<aya number="179">
<translation><![CDATA[Allahu nuk i lë besimtarët në gjendjen që ndodheni ju, por do ta ndajë të keqin prej të mirit. Allahu nuk do t’ua zbulojë të fshehtën (që vetëm Ai e di), por Allahu zgjedh kë të dojë nga të dërguarit e Tij. Besoni në Allahun dhe në të dërguarit e Tij! Nëse besoni dhe i frikësoheni Allahut, ju do të keni shpërblim të madh.]]></translation>
<footnotes></footnotes>
</aya>
<aya number="180">
<translation><![CDATA[Ata që bëhen koprracë me të mirat që ua ka dhënë Allahu, kurrsesi të mos mendojnë se kështu është më mirë për ta! Jo, kjo është më keq për ata! Ajo që kanë grumbulluar do t’u ngarkohet atyre në qafë Ditën e Kiametit. E Allahut është trashëgimia e qiejve dhe e Tokës dhe Allahu e di mirë ç’punoni ju.]]></translation>
<footnotes></footnotes>
</aya>
<aya number="181">
<translation><![CDATA[Sigurisht që Allahu i ka dëgjuar fjalët e atyre (çifutëve) që thanë: “Allahu është i varfër, kurse ne jemi të pasur”. Ne do ta shënojmë atë që thanë, si dhe vrasjen e profetëve nga ana e tyre pa kurrfarë të drejte dhe do t’u themi atyre: “Shijoni dënimin në zjarr!”]]></translation>
<footnotes></footnotes>
</aya>
<aya number="182">
<translation><![CDATA[Ky është ndëshkimi i veprave të duarve tuaja, se Allahu nuk është i padrejtë ndaj robërve të Vet.]]></translation>
<footnotes></footnotes>
</aya>
<aya number="183">
<translation><![CDATA[Atyre që thonë: “Allahu na ka urdhëruar që të mos i besojmë asnjë të dërguari, derisa të na sjellë një kurban që ta përpijë zjarri”, thuaju (o Muhamed): “Të dërguarit para meje ju kanë sjellë juve prova të qarta si dhe atë që thoni ju, atëherë, pse i vratë ata, nëse thoni të vërtetën?”]]></translation>
<footnotes></footnotes>
</aya>
<aya number="184">
<translation><![CDATA[Nëse ata ty (o Muhamed) të quajnë për gënjeshtar, edhe të dërguar të tjerë që kanë ardhur para teje janë përgënjeshtruar, ndonëse kanë sjellë shenja të qarta, shkrime dhe Librin e ndritur.]]></translation>
<footnotes></footnotes>
</aya>
<aya number="185">
<translation><![CDATA[Çdo shpirt do ta shijojë vdekjen. Shpërblimet do t’u plotësohen vetëm në Ditën e Kiametit; kushdo që shpëton nga zjarri i Xhehenemit dhe hyn në Xhenet, ai ka fituar (gjithçka që mund të dëshirohet). Ndërsa jeta e kësaj bote është vetëm kënaqësi mashtruese.]]></translation>
<footnotes></footnotes>
</aya>
<aya number="186">
<translation><![CDATA[Ju, me siguri, do të sprovoheni në pasurinë e në jetën tuaj dhe do të dëgjoni shumë fyerje nga popujt që iu është dhënë Libri para jush, si dhe nga paganët. Por, nëse ju duroni dhe ruheni (nga të këqijat), atëherë kjo është vërtet përcaktuese e çështjeve.]]></translation>
<footnotes></footnotes>
</aya>
<aya number="187">
<translation><![CDATA[Kujtoje (o Muhamed) kohën kur Allahu mori premtimin nga ata që u është dhënë Libri se do t’ua shpjegojnë atë njerëzve dhe nuk do të fshehin asgjë nga ai. Pastaj ata e hodhën pas shpine (premtimin) dhe e ndërruan atë me një vlerë të vogël. Eh, sa këmbim të shëmtuar që bënë ata!]]></translation>
<footnotes></footnotes>
</aya>
<aya number="188">
<translation><![CDATA[Mos mendo se ata që gëzohen për çfarë kanë punuar dhe dëshirojnë të lavdërohen për çfarë nuk kanë punuar, pra, kurrsesi mos mendo se ata do t’i shpëtojnë ndëshkimit; për ata ka ndëshkim të dhembshëm.]]></translation>
<footnotes></footnotes>
</aya>
<aya number="189">
<translation><![CDATA[Allahut i përket sundimi i qiejve dhe i Tokës dhe (vetëm) Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="190">
<translation><![CDATA[Me të vërtetë, në krijimin e qiejve dhe të Tokës dhe në ndërrimin e natës e të ditës, ka shenja për mendarët,]]></translation>
<footnotes></footnotes>
</aya>
<aya number="191">
<translation><![CDATA[për ata që e përmendin Allahun duke qëndruar në këmbë, ndenjur ose shtrirë dhe që meditojnë për krijimin e qiejve dhe të Tokës (duke thënë:) “O Zoti Ynë! Ti nuk i ke krijuar kot këto, lartësuar qofsh (nga çdo e metë)! Prandaj na ruaj nga ndëshkimi i zjarrit.]]></translation>
<footnotes></footnotes>
</aya>
<aya number="192">
<translation><![CDATA[O Zoti Ynë, cilindo që Ti e fut në zjarr, Ti e ke poshtëruar atë. Dhe për mohuesit nuk do të ketë kurrfarë ndihmuesi.]]></translation>
<footnotes></footnotes>
</aya>
<aya number="193">
<translation><![CDATA[O Zoti Ynë! Ne dëgjuam një thirrës që na ftonte në besim: “Besoni Zotin tuaj!” dhe kështu besuam. O Zoti Ynë! Na i fal gjynahet tona, na i shlyej gabimet dhe bëna që të vdesim me të mirët!]]></translation>
<footnotes></footnotes>
</aya>
<aya number="194">
<translation><![CDATA[O Zoti Ynë! Na e jep shpërblimin që na ke premtuar nëpërmjet të dërguarve të Tu dhe mos na poshtëro në Ditën e Kiametit! Se Ti, me të vërtetë, nuk e shkel premtimin e dhënë!”]]></translation>
<footnotes></footnotes>
</aya>
<aya number="195">
<translation><![CDATA[Dhe Zoti iu përgjigj lutjes së tyre: “Unë nuk do t’ia humb mundin askujt nga ju që ka bërë vepra, qoftë mashkull apo femër. Ju jeni njëlloj (në shpërblim). Atyre që u shpërngulën, u dëbuan nga vatrat e tyre, u munduan në rrugën Time, luftuan dhe u vranë, Unë do t’ua mbuloj veprat e këqija dhe do t’i shpie në kopshte, nëpër të cilat rrjedhin lumenj, si shpërblim nga Allahu. Shpërblimi më i mirë është tek Allahu.”]]></translation>
<footnotes></footnotes>
</aya>
<aya number="196">
<translation><![CDATA[Ti (o Muhamed) mos u mashtro nga bredhja e jobesimtarëve nëpër botë!]]></translation>
<footnotes></footnotes>
</aya>
<aya number="197">
<translation><![CDATA[Kjo mirëqenie është e shkurtër; pastaj, strehimi i tyre është Xhehenemi. Eh, sa shtrat i keq është ai vend!]]></translation>
<footnotes></footnotes>
</aya>
<aya number="198">
<translation><![CDATA[Por, ata që i frikësohen Zotit të tyre do të kenë kopshte nëpër të cilat rrjedhin lumenj dhe ku do të banojnë përjetësisht, si dhuratë prej Allahut. Dhe ajo që është tek Allahu, është dhurata më e mirë për besimtarët e vërtetë.]]></translation>
<footnotes></footnotes>
</aya>
<aya number="199">
<translation><![CDATA[Midis ithtarëve të Librit, me siguri ka të atillë që e besojnë Allahun dhe atë që ju është shpallur juve, si dhe atë që u është shpallur atyre, duke qenë të përulur para Allahut dhe pa i këmbyer shpalljet e Tij me ndonjë vlerë të paktë. Ata do të kenë shpërblimin e tyre te Zoti i tyre. Vërtet, Allahu është i shpejtë në llogari!]]></translation>
<footnotes></footnotes>
</aya>
<aya number="200">
<translation><![CDATA[O besimtarë! Bëhuni të durueshëm dhe nxiteni njëri-tjetrin të jeni të tillë; bëhuni të vendosur dhe vigjilentë (në vepra të mira dhe në ruajtjen e kufijve) dhe kijeni frikë Allahun, që të shpëtoni!]]></translation>
<footnotes></footnotes>
</aya>
</sura>
<sura number="4">
<aya number="1">
<translation><![CDATA[O njerëz! Frikësojuni Zotit tuaj, i Cili ju krijoi prej një njeriu, ndërsa prej atij krijoi bashkëshorten e tij, kurse prej këtyre të dyve krijoi shumë meshkuj e femra. Dhe frikësojuni Allahut, me emrin e të Cilit ju kërkoni të drejtat e ndërsjella dhe ruani lidhjet farefisnore. Se vërtet, Allahu është përherë Mbikëqyrës mbi ju.]]></translation>
<footnotes></footnotes>
</aya>
<aya number="2">
<translation><![CDATA[Jepuni pasurinë jetimëve, mos ua ndërroni sendet e tyre të mira me tuajat të këqija. Mos e harxhoni pasurinë e tyre duke e përzier me pasurinë tuaj. Se kjo, me të vërtetë, është gjynah i madh.]]></translation>
<footnotes></footnotes>
</aya>
<aya number="3">
<translation><![CDATA[Nëse keni frikë se nuk bëni drejtësi ndaj jetimeve, atëherë, martohuni me ato gra që ju pëlqejnë: me dy, me tri apo me katër; e, nëse frikësoheni se nuk do të jeni të drejtë ndaj të gjithave njësoj, atëherë mjaftohuni me një grua ose me atë që e keni në pushtetin tuaj. Në këtë mënyrë do t’i ruheni padrejtësisë më lehtë.]]></translation>
<footnotes></footnotes>
</aya>
<aya number="4">
<translation><![CDATA[Dhe jepuni me gjithë zemër grave tuaja dhuratën e kurorëzimit. Në qoftë se ato ju falin me dëshirën e vet diçka prej asaj (dhurate), pranojeni atë pa frikë dhe me kënaqësi!]]></translation>
<footnotes></footnotes>
</aya>
<aya number="5">
<translation><![CDATA[Mos e lini në dorë të të paaftëve mendërisht pasurinë tuaj që Allahu jua ka dhënë si mjet jetese për ju; ushqejini dhe vishini ata prej saj dhe u thoni atyre fjalë të mira.[57]]]></translation>
<footnotes><![CDATA[[57] Ky varg tregon se pasuria është për t’u shfrytëzuar për jetesë e jo për luks e shpenzime të kota. Pra, ajo nevojitet për ekzistencën jetësore të njerëzve (përkthyesi).]]></footnotes>
</aya>
<aya number="6">
<translation><![CDATA[Vërini në provë jetimët, derisa të bëhen për martesë! Nëse vëreni se janë pjekur, atëherë jepuani pasurinë e tyre! Mos nxitoni në shpenzimin e pasurisë së tyre në mënyrë të panevojshme dhe para se ata të rriten! Kush është pasanik, le të përmbahet në marrjen e pasurisë së tyre e, në qoftë se është i varfër, le të harxhojë prej saj aq sa është e arsyeshme dhe e drejtë. Kur t’ua dorëzoni pasurinë e tyre, bëjeni këtë në prani të dëshmitarëve. Allahu është i mjaftueshëm si llogaritës.]]></translation>
<footnotes></footnotes>
</aya>
<aya number="7">
<translation><![CDATA[Meshkujve u takon pjesë nga ajo që ua kanë lënë prindërit dhe të afërmit, por, edhe femrave u takon pjesë nga ajo që ua kanë lënë prindërit dhe të afërmit qoftë ajo pak apo shumë, si pjesë e caktuar dhe e detyruar.]]></translation>
<footnotes></footnotes>
</aya>
<aya number="8">
<translation><![CDATA[E kur në ndarjen e trashëgimisë të jenë të pranishëm farefisi i largët, jetimët dhe të varfrit, u dhuroni edhe atyre diçka dhe thuajuni fjalë të ëmbla.]]></translation>
<footnotes></footnotes>
</aya>
<aya number="9">
<translation><![CDATA[Le të druajnë nëse ata lënë pas vetes fëmijë të mitur, duke u brengosur për ta, le të kenë frikë Allahun dhe le të flasin drejt.]]></translation>
<footnotes></footnotes>
</aya>
<aya number="10">
<translation><![CDATA[Vërtet, ata që shpenzojnë pasurinë e jetimit pa të drejtë, vetëm mbushin barkun e tyre me zjarr dhe ata do të digjen në zjarrin flakërues.]]></translation>
<footnotes></footnotes>
</aya>
<aya number="11">
<translation><![CDATA[Allahu ju urdhëron për trashëgiminë tuaj: mashkullit i takon aq sa pjesa e dy femrave; nëse trashëgimtarë janë dy e më tepër femra, atyre u takojnë dy të tretat nga trashëgimia; nëse është një femër - i takon gjysma e pasurisë; e për çdonjërin prind të të vdekurit - u përket një e gjashta nga pasuria e trashëguar, nëse i vdekuri ka lënë fëmijë; e nëse nuk ka fëmijë, e trashëgojnë prindërit dhe nënës i bie një e treta; nëse i vdekuri ka vëllezër, nënës së tij i bie një e gjashta, pas kryerjes së testamentit të lënë dhe larjes së borxhit. Ju nuk e dini se cili është më i afërt për ju nga dobia: prindërit tuaj apo fëmijët tuaj. Ky caktim është nga ana e Allahut. Pa dyshim Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="12">
<translation><![CDATA[Juve ju takon gjysma e pasurisë nga ajo që kanë lënë bashkëshortet tuaja, nëse ato nuk kanë fëmijë. Por, nëse kanë fëmijë, ju takon një e katërta e asaj që kanë lënë ato, pasi të kryhet testamenti e të lahet borxhi. Në qoftë se nuk keni fëmijë, atyre (grave) u takon një e katërta e pasurisë që keni lënë e, nëse keni fëmijë, atyre u takon një e teta nga ajo që keni lënë, pasi të kryhet testamenti e të lahet borxhi. Nëse i vdekuri, qoftë burrë ose grua, është pa prindër dhe fëmijë, por ka vëlla ose motër (prej nënës), atëherë çdonjërit prej tyre i takon një e gjashta; e nëse ka më shumë nga ata, atëherë marrin pjesë bashkërisht në një të tretën e pasurisë, pasi të kryhet testamenti e të lahet borxhi, duke mos e dëmtuar askënd. Kjo është porosia e Allahut! Allahu është i Gjithëdijshëm dhe shumë Durues.]]></translation>
<footnotes></footnotes>
</aya>
<aya number="13">
<translation><![CDATA[Këta janë kufijtë e caktuar prej Allahut. Atë që i bindet Allahut dhe të Dërguarit të Tij, Ai e shpie në kopshte, nëpër të cilët rrjedhin lumenj dhe ku do të qëndrojë përherë. Kjo është fitorja e madhe.]]></translation>
<footnotes></footnotes>
</aya>
<aya number="14">
<translation><![CDATA[Ndërsa atë që nuk i bindet Allahut dhe të Dërguarit të Tij dhe shkel kufijtë e vënë prej Tij, Allahu e shpie në zjarr, ku do të qëndrojë përherë dhe për të ka ndëshkim poshtërues.]]></translation>
<footnotes></footnotes>
</aya>
<aya number="15">
<translation><![CDATA[Për ato gra tuaja që bëjnë kurvëri, kërkoni që të dëshmojnë për këtë gjë katër veta prej jush; nëse dëshmojnë për këtë gjë, i mbani ato në shtëpi derisa t’u vijë vdekja ose derisa Allahu t’u japë atyre rrugëdalje tjetër.]]></translation>
<footnotes></footnotes>
</aya>
<aya number="16">
<translation><![CDATA[Dhe ata të dy prej jush që kanë bërë këtë punë të turpshme, i ndëshkoni që të dy; e nëse pendohen dhe përmirësohen, ua hiqni dënimin. Se Allahu e pranon pendimin dhe është Mëshirues.]]></translation>
<footnotes></footnotes>
</aya>
<aya number="17">
<translation><![CDATA[Allahu është pranues i pendimit vetëm për ata që bëjnë ndonjë të keqe nga padituria dhe pendohen shpejt. Pra, këtyre Allahu ua pranon pendimin. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="18">
<translation><![CDATA[Nuk pranohet pendimi i atyre që vazhdimisht bëjnë të këqija e, kur u afrohet vdekja, atëherë thonë: “Unë tani me të vërtetë po pendohem”. As për ata që vdesin duke qenë jobesimtarë. Për këta, Ne kemi përgatitur dënim të dhembshëm.]]></translation>
<footnotes></footnotes>
</aya>
<aya number="19">
<translation><![CDATA[O besimtarë! - nuk ju lejohet që t'i merrni në trashëgim gratë me forcë. Mos i trajtoni ato ashpër me qëllimin që t’u merrni një pjesë të dhuratës martesore që u keni dhënë. (Një gjë e tillë ju lejohet) vetëm atëherë kur ato bëjnë imoralitet të hapur. Jetoni e silluni mirë me to! Në qoftë se ato nuk ju pëlqejnë (atëherë duroni sepse), është e mundur që juve të mos ju pëlqejë diçka, por që Allahu t’ju sjellë nëpërmjet saj shumë të mira.]]></translation>
<footnotes></footnotes>
</aya>
<aya number="20">
<translation><![CDATA[Në qoftë se dëshironi të ndërroni grua, duke e lëshuar njërën për të marrë një tjetër, asaj që i keni dhënë pasuri[58], mos i merrni nga ajo (pasuri) asgjë. A do ta merrnit atë padrejtësisht, duke bërë gjynah të qartë?!]]></translation>
<footnotes><![CDATA[[58] Pra, gruas me të cilën po ndaheni.]]></footnotes>
</aya>
<aya number="21">
<translation><![CDATA[Si do t’ia merrnit atë dhuratë, kur ju i jeni dhënë njëri-tjetrit dhe kur ato kanë marrë nga ju besë të fortë?]]></translation>
<footnotes></footnotes>
</aya>
<aya number="22">
<translation><![CDATA[Mos i merrni ato gra që kanë qenë gratë e baballarëve tuaj, përveç rasteve që tashmë kanë kaluar. Vërtet, kjo është vepër e keqe dhe rrugë e shëmtuar.]]></translation>
<footnotes></footnotes>
</aya>
<aya number="23">
<translation><![CDATA[Ju ndalohet martesa me nënat tuaja, me bijat tuaja, me motrat tuaja, me hallat tuaja, me tezet tuaja, me bijat e vëllezërve dhe bijat e motrave, me nënat (gratë) që ju kanë dhënë gji, me motrat tuaja, që kanë thithur prej një gjiri, me nënat e grave tuaja, me vajzën e gruas suaj që gjendet nën kujdestarinë tuaj, nëse me atë grua keni pasur marrëdhënie bashkëshortore; e, nëse nuk keni pasur marrëdhënie bashkëshortore, atëherë nuk ka pengesa. Ju ndalohet martesa me gratë e bijve tuaj dhe t’i bashkoni dy motra, përveç rasteve që tashmë kanë kaluar. Pa dyshim, Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="24">
<translation><![CDATA[(Ju ndalohet martesa) edhe me gratë që gjenden nën kurorë, përveç atyre që i zini robëresha. Ky është urdhri i Allahut. Ju janë lejuar të tjerat, me kusht që t’i kërkoni me pasurinë tuaj për martesë e jo për jetë të përkohshme. Grave, me të cilat kaloni jetë bashkëshortore, jepuni dhuratat e detyrueshme (për jetesë). S’ka gjynah për ju, me pëlqimin e të dyja palëve, që ta shtoni apo ta pakësoni sasinë e dhuratës së premtuar. Se, Allahu, me të vërtetë, është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="25">
<translation><![CDATA[Cilido nga ju që nuk mund të martohet me gra të lira besimtare, për shkaqe të vështira materiale, le të martohet me një vajzë besimtare që gjendet nën pushtetin tuaj (robëreshë) - e Allahu e di më së miri besimin tuaj -, se jeni nga njëri-tjetri. Martohuni me to me lejen e pronarëve të tyre. Jepuni dhuratat si është e zakonshme për gra të ndershme e jo imorale të hapura apo të fshehta, që jetojnë me dashnorë. Nëse ato, pasi të martohen, bëjnë kurvëri, dënimi i tyre është përgjysmë me dënimin e grave të lira (të pamartuara). Kjo është për ata nga ju, që kanë frikë se do të bëjnë gabim (kurvëri). Nëse përmbaheni, kjo është edhe më mirë! Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="26">
<translation><![CDATA[Allahu dëshiron që t’ju sqarojë, t’ju udhëzojë në rrugën e të dërguarve të mëparshëm dhe t’jua pranojë pendimet tuaja. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="27">
<translation><![CDATA[Allahu dëshiron që t’jua pranojë pendimet tuaja, por ata që jepen pas epsheve, dëshirojnë që të largoheni krejtësisht nga udha e drejtë.]]></translation>
<footnotes></footnotes>
</aya>
<aya number="28">
<translation><![CDATA[Allahu dëshiron që t’jua lehtësojë (barrët), pasi njeriu është krijuar si një qenie e pafuqishme.]]></translation>
<footnotes></footnotes>
</aya>
<aya number="29">
<translation><![CDATA[O besimtarë, mos e përvetësoni pasurinë e njëri-tjetrit në mënyrë të palejueshme, përveç rastit kur ajo është tregti me pëlqim të dyanshëm dhe mos e vritni veten (dhe njëri-tjetrin)! Vërtet, Allahu është i Mëshirshëm me ju.]]></translation>
<footnotes></footnotes>
</aya>
<aya number="30">
<translation><![CDATA[Këdo prej jush që e bën këtë përdhunisht dhe padrejtësisht, Ne, pa dyshim, do ta hedhim në zjarr. Kjo është shumë e lehtë për Allahun.]]></translation>
<footnotes></footnotes>
</aya>
<aya number="31">
<translation><![CDATA[Në qoftë se ju u shmangeni gjynaheve të mëdha, që ju janë ndaluar, Ne do t’jua falim gabimet tuaja të vogla dhe do t’ju shpiem në një vend të nderuar.[59]]]></translation>
<footnotes><![CDATA[[59] Ky varg na këshillon dhe na urdhëron për t’u frenuar nga gjynahet e mëdha. Lidhur me këto çështje, ka shumë studime nga teologët e mëdhenj. Atij që frenohet prej këtyre gjynaheve Zoti i ka premtuar se do t’i falen gjynahet e vogla. Duhet theksuar se një e mirë e thjeshtë ose një e keqe e vogël nuk bën të nënçmohen e të mohohen, sepse atëherë shndërrohen në gjynahe të mëdha (përkthyesi).]]></footnotes>
</aya>
<aya number="32">
<translation><![CDATA[Mos i lakmoni ato gjëra, me anë të të cilave Allahu i ka bërë disa nga ju të dallohen mbi të tjerët: meshkujt do të kenë pjesë prej asaj që kanë punuar e po ashtu edhe femrat do të kenë pjesë prej asaj që kanë punuar. Kërkoni prej Allahut nga mirësitë e Tij. Vërtet, Allahu është i Dijshëm për çdo gjë.[60]]]></translation>
<footnotes><![CDATA[[60] Burrat janë drejtues të grave. Me këtë varg konfirmohet se fizikisht femrat janë më të dobëta, kurse meshkujt janë më të fortë; andaj e kanë për detyrë të shpenzojnë për t’i mbajtur ato. Mirëpo, në pikëpamje shpirtërore, në të gjitha cilësitë, femrat janë të barabarta me meshkujt. Megjithatë, në rastet kur të dy prindërit, nëna dhe babai, e thërrasin njëkohësisht fëmijën e vet, - ai, së pari, duhet t’i përgjigjet nënës (përkthyesi).]]></footnotes>
</aya>
<aya number="33">
<translation><![CDATA[Gjithkujt Ne i kemi caktuar trashëgimtarët për çdo gjë që lënë prindërit ose të afërmit, ndërsa atyre me të cilët keni bërë marrëveshje, jepuni pjesën e vet. Sigurisht që Allahu është dëshmitar për çdo gjë.]]></translation>
<footnotes></footnotes>
</aya>
<aya number="34">
<translation><![CDATA[Meshkujt kanë autoritet mbi gratë, meqë Allahu u ka dhënë disa cilësi mbi ato dhe, meqë ata shpenzojnë për mbajtjen e tyre. Gra të mira janë ato të dëgjueshmet, që ruajnë fshehtësitë që ka urdhëruar Allahu. Sa i përket grave që ju i druheni mosbindjes dhe sjelljes së keqe nga ana e tyre, këshillojini, (e, nëse kjo s’bën dobi) mos i pranoni në shtrat dhe (në fund) i rrihni ato (lehtas). Por, nëse ato ju binden, atëherë mos i ndëshkoni më. Allahu, me të vërtetë, është i Lartësuar dhe i Madhëruar![61]]]></translation>
<footnotes><![CDATA[[61] Deri para disa kohësh, në shumë vende të botës ndalohej shkurorëzimi (i gruas), kurse feja islame e ka lejuar shkurorëzimin (e gruas), qysh para 14 shekujsh. Por, kjo vepër është shumë e urryer nga Zoti dhe Ai ka përcaktuar disa norma për ta penguar këtë akt. Këto janë: 1. këshillimi i gruas; 2. të larguarit prej dhomës së saj, për një kohë të shkurtër; 3. qortimi i gruas në mënyrë edukuese; 4. nëse mosmarrëveshja është më e madhe ndërmjet tyre, duhet formuar një këshill të përbashkët pajtimi prej anës së burrit e të gruas, për t’i pajtuar ata; 5. nëse nuk kanë sukses as këto masa, atëherë arsyetohet shkurorëzimi; 6. nëse pajtohen e kurorëzohen përsëri, ndërsa pas pak kohe shkurorëzohen për së dyti, prapë lejohet kurorëzimi. Nëse shkurorëzimi ndodh tri herë, ata nuk mund të kurorëzohen për të katërtën herë, pa u martuar me njerëz prej familjesh të tjera (përkthyesi).]]></footnotes>
</aya>
<aya number="35">
<translation><![CDATA[Nëse i druheni ndarjes midis burrit e gruas, atëherë caktoni një ndërmjetës nga ana e burrit dhe një nga ana e gruas. Në qoftë se ata dëshirojnë paqësim, Allahu sjell marrëveshje midis tyre. Allahu, me të vërtetë, është i Gjithëdijshëm dhe i di të gjitha qëllimet.]]></translation>
<footnotes></footnotes>
</aya>
<aya number="36">
<translation><![CDATA[Adhuroni Allahun dhe mos i shoqëroni Atij asgjë (në adhurim); silluni mirë me prindërit, të afërmit, jetimët, të varfrit, fqinjët e afërt dhe të largët, me atë që keni pranë, me udhëtarin (që ka mbetur ngushtë) dhe me ata që janë robër nën pushtetin tuaj. Në të vërtetë, Allahu nuk i do njerëzit arrogantë e mburravecë;]]></translation>
<footnotes></footnotes>
</aya>
<aya number="37">
<translation><![CDATA[(e as) ata që janë koprracë, të cilët kërkojnë që edhe të tjerët të bëhen koprracë dhe fshehin atë që ua ka dhuruar Allahu nga mirësitë e Tij. Ne kemi përgatitur për mohuesit ndëshkim poshtërues.]]></translation>
<footnotes></footnotes>
</aya>
<aya number="38">
<translation><![CDATA[(Ai nuk i do) as ata që ndajnë nga pasuria e tyre sa për sy e faqe të botës dhe që nuk e besojnë Allahun e as Ditën e Kiametit. Ai që ka për shok djallin, dihet sa shok i keq është!]]></translation>
<footnotes></footnotes>
</aya>
<aya number="39">
<translation><![CDATA[E ç’dëm do të kishin ata sikur të besonin Allahun dhe Ditën e Kiametit dhe të ndanin nga pasuria që u ka dhënë Allahu?! Allahu di çdo gjë për ta.]]></translation>
<footnotes></footnotes>
</aya>
<aya number="40">
<translation><![CDATA[Vërtet, Allahu nuk dëmton askënd asnjë grimë, por, nëse (dikush) bën mirësi, Allahu ia shumëfishon atë dhe i jep shpërblim të madh.]]></translation>
<footnotes></footnotes>
</aya>
<aya number="41">
<translation><![CDATA[Si do të bëhet kur prej çdo populli të sjellin dëshmitarë dhe të të sjellin ty (o Muhamed!) për dëshmitar mbi të gjithë ata?!]]></translation>
<footnotes></footnotes>
</aya>
<aya number="42">
<translation><![CDATA[Atë ditë, ata që nuk kanë besuar dhe që nuk i janë bindur të Dërguarit, do të dëshironin të rrafshoheshin me tokën, por Allahut nuk mund t’i fshehin asnjë fjalë.]]></translation>
<footnotes></footnotes>
</aya>
<aya number="43">
<translation><![CDATA[O besimtarë! Mos u falni kur jeni të dehur, prisni të kthjelloheni e të dini se ç’flisni; as kur jeni të papastër[62] (xhunub) - përveçse nëse jeni duke udhëtuar, derisa të laheni. Dhe, nëse jeni të sëmurë ose gjendeni në rrugë ose keni kryer nevojën natyrore, ose keni bërë marrëdhënie me gra dhe nuk gjeni ujë, atëherë fërkoni fytyrën dhe duart tuaja me dhé të pastër. Allahu, me të vërtetë, është Shlyes dhe Falës i gjynaheve.]]></translation>
<footnotes><![CDATA[[62] D.m.th. pas kryerjes së marrëdhënieve seksuale ose pas derdhjes së farës.]]></footnotes>
</aya>
<aya number="44">
<translation><![CDATA[A nuk i sheh ti (o Muhamed!) ata që iu është dhënë një pjesë prej Librit? Ata e ndërrojnë të mirën me të keqen dhe dëshirojnë që edhe ju të humbisni rrugën e drejtë.]]></translation>
<footnotes></footnotes>
</aya>
<aya number="45">
<translation><![CDATA[Allahu i di më së miri armiqtë tuaj. Allahu mjafton si Mbrojtës për ju. Allahu mjafton si Ndihmës për ju.]]></translation>
<footnotes></footnotes>
</aya>
<aya number="46">
<translation><![CDATA[Në mesin e hebrenjve ka nga ata që i nxjerrin fjalët nga konteksti i tyre dhe i thonë Profetit: “Dëgjuam, por nuk të bindemi”! dhe “Dëgjo, mos dëgjofsh!” dhe “Ra’iná!”[63], duke shtrembëruar (shprehjet) me gjuhën e tyre dhe duke shpifur për fenë. Po sikur ata të kishin thënë: “Dëgjuam dhe u bindëm!” dhe “Dëgjo!” e “Shikona ne!”, kjo do të ishte më e mirë dhe më e drejtë për ata. Allahu i mallkoi ata për shkak të mohimit të tyre, prandaj ata nuk besojnë, përveç një numri të vogël.]]></translation>
<footnotes><![CDATA[[63] Kjo fjalë në arabisht do të thotë “na dëgjo” ose “na shiko me respekt”, por në hebraishten-arabe të shekullit të shtatë ishte sharje me kuptimin “O i keqi ynë”.]]></footnotes>
</aya>
<aya number="47">
<translation><![CDATA[O ju, të cilëve ju është dhënë Libri! Besoni atë që kemi zbritur si vërtetues të asaj që keni në duar para se t’jua fshijmë fytyrat e t’jua kthejmë prapa ose t’ju mallkojmë ashtu siç i mallkuam shkelësit e Sabatit. Urdhri i Allahut do të zbatohet doemos.]]></translation>
<footnotes></footnotes>
</aya>
<aya number="48">
<translation><![CDATA[Vërtet, Allahu nuk fal që të adhurohet dikush apo diçka tjetër veç Atij, por gjynahet e tjera më të vogla ia fal kujt të dojë. Kushdo që i bën shok Allahut (në adhurim), ka bërë gjynah të tmerrshëm.]]></translation>
<footnotes></footnotes>
</aya>
<aya number="49">
<translation><![CDATA[A nuk i ke parë ata që e kujtojnë veten të dëlirë?[64] Jo, Allahu dëlir kë të dojë dhe askush nuk do të pësojë as padrejtësinë më të vogël.]]></translation>
<footnotes><![CDATA[[64] Askush nuk është i dëlirë nga vetvetja, por është Allahu Ai që e dëlir atë.]]></footnotes>
</aya>
<aya number="50">
<translation><![CDATA[Shiko si shpifin ata gënjeshtra kundër Allahut. Mjafton kjo shpifje si gjynah i qartë.]]></translation>
<footnotes></footnotes>
</aya>
<aya number="51">
<translation><![CDATA[A nuk i ke parë ata që u është dhënë një pjesë e Librit? Besojnë në idhuj dhe hyjni të rreme dhe thonë për jobesimtarët: “Këta janë në rrugë më të drejtë se ata që besojnë[65]”.]]></translation>
<footnotes><![CDATA[[65] Myslimanët.]]></footnotes>
</aya>
<aya number="52">
<translation><![CDATA[Këta janë ata që i ka mallkuar Allahu dhe, atij që e mallkon Allahu, nuk do t’i gjendet ndihmues.]]></translation>
<footnotes></footnotes>
</aya>
<aya number="53">
<translation><![CDATA[A do të kenë ata ndonjë pjesë të pushtetit? Nëse është kështu, ata nuk do t’u jepnin njerëzve as sa puçërrza e bërthamës.]]></translation>
<footnotes></footnotes>
</aya>
<aya number="54">
<translation><![CDATA[A mos i kanë zili njerëzit për çfarë u ka dhuruar Allahu nga të mirat e Veta? Ne u dhamë pasardhësve të Ibrahimit Librin e urtësinë, si dhe një pushtet të madh.]]></translation>
<footnotes></footnotes>
</aya>
<aya number="55">
<translation><![CDATA[Disa prej tyre e besuan atë[66] e disa iu shmangën atij. Për ata mjafton Xhehenemi përcëllues.]]></translation>
<footnotes><![CDATA[[66] Profetin Muhamed (a.s.).]]></footnotes>
</aya>
<aya number="56">
<translation><![CDATA[Ata që s’besojnë në shenjat Tona, Ne padyshim, do t’i djegim në zjarr. Sapo t’u digjet lëkura, Ne do t’ua ndërrojmë atë me lëkurë tjetër, për të përjetuar dënimin. Me të vërtetë, Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="57">
<translation><![CDATA[Sa për ata që besojnë dhe punojnë vepra të mira, Ne do t’i shpiem në kopshte, nëpër të cilat rrjedhin lumenj dhe ku do të banojnë përgjithmonë. Ata do të kenë bashkëshorte të pastra dhe Ne do t’i shpiem në hije të dendura.]]></translation>
<footnotes></footnotes>
</aya>
<aya number="58">
<translation><![CDATA[Allahu ju urdhëron që amanetet t’ua ktheni atyre që u përkasin dhe, kur të gjykoni midis njerëzve, të gjykoni drejt. Vërtet, Allahu ju këshillon mrekullueshëm dhe vërtet, Allahu dëgjon çdo gjë dhe vështron të gjitha punët![67]]]></translation>
<footnotes><![CDATA[[67] Ky varg na urdhëron që njeriut të merituar i duhet shprehur mirënjohje dhe besim për udhëheqje të suksesshme. Po ashtu, duhet gjykuar me drejtësi midis njerëzve (përkthyesi).]]></footnotes>
</aya>
<aya number="59">
<translation><![CDATA[O besimtarë! Bindjuni Allahut, bindjuni të Dërguarit dhe atyre që drejtojnë punët tuaja. Nëse nuk pajtoheni në ndonjë gjë, drejtojuni Allahut dhe të Dërguarit[68], nëse besoni Allahun dhe Ditën e Kiametit. Kjo për ju është më e mira dhe shpjegimi më i bukur.]]></translation>
<footnotes><![CDATA[[68] Pra, drejtojuni Kuranit dhe Sunetit (Traditës së regjistruar të Profetit Muhamed a.s.).]]></footnotes>
</aya>
<aya number="60">
<translation><![CDATA[A nuk i ke parë ti (o Muhamed!) ata (hipokritë) që pohojnë se kanë besuar në atë që të është shpallur ty dhe profetëve të tjerë para teje? Ata kërkojnë gjykimin e zotave të rremë, ndërkohë që janë urdhëruar t’i mohojnë ata. Djalli dëshiron që t’i nxjerrë ata krejtësisht nga udha e drejtë.]]></translation>
<footnotes></footnotes>
</aya>
<aya number="61">
<translation><![CDATA[Po kur u thuhet atyre: “Ejani tek ajo që ka shpallur Allahu dhe tek i Dërguari”, i sheh hipokritët se si largohen prej teje me neveri.]]></translation>
<footnotes></footnotes>
</aya>
<aya number="62">
<translation><![CDATA[Si do të jetë gjendja e tyre kur t’i godasë fatkeqësia, për shkak të asaj që vetë kanë punuar e të vijnë te ti, duke u betuar në Allahun e duke thënë: “Ne kemi dashur vetëm të bëjmë mirësi dhe pajtim”?!]]></translation>
<footnotes></footnotes>
</aya>
<aya number="63">
<translation><![CDATA[Këta janë ata për të cilët Allahu e di se ç’kanë në zemrat e tyre. Largohu prej tyre, këshilloji dhe thuaju fjalë që i prekin në zemër.]]></translation>
<footnotes></footnotes>
</aya>
<aya number="64">
<translation><![CDATA[Ne i kemi nisur të dërguarit vetëm me qëllimin që njerëzit, me lejen e Allahut, t’u binden atyre. Dhe në qoftë se ata[69], kurdo që ta ngarkonin veten (me gjynahe), të vinin te ti për t’i kërkuar falje Allahut dhe i Dërguari t’i lutej Allahut për shfajësimin e tyre, do ta vërenin, se Allahu, me të vërtetë, është Pranues i pendimit dhe Mëshirëplotë.]]></translation>
<footnotes><![CDATA[[69] D.m.th. hipokritët.]]></footnotes>
</aya>
<aya number="65">
<translation><![CDATA[Jo, për Zotin tënd, ata nuk do të jenë besimtarë të vërtetë, derisa të të marrin ty për gjyqtar për kundërshtitë mes tyre; e pastaj, të mos ndiejnë kurrfarë dyshimi ndaj gjykimit tënd dhe të të binden ty plotësisht.]]></translation>
<footnotes></footnotes>
</aya>
<aya number="66">
<translation><![CDATA[Sikur Ne t’i urdhëronim ata: “Vritni veten!” ose: “Lini shtëpitë tuaja!”, pak prej tyre do ta bënin këtë. E sikur të vepronin ata siç këshilloheshin, kjo për ata do të ishte më mirë dhe do të ishin më të fortë në besim.]]></translation>
<footnotes></footnotes>
</aya>
<aya number="67">
<translation><![CDATA[Atëherë, Ne, pa dyshim, do t’u jepnim shpërblim të madh nga ana Jonë]]></translation>
<footnotes></footnotes>
</aya>
<aya number="68">
<translation><![CDATA[dhe me siguri do t’i udhëzonim në rrugë të drejtë.]]></translation>
<footnotes></footnotes>
</aya>
<aya number="69">
<translation><![CDATA[Kushdo që i bindet Allahut dhe të Dërguarit, do të jetë me ata të cilëve Allahu u ka dhënë shumë dhunti: me profetët, me të sinqertët[70], me dëshmorët dhe me të drejtët! Eh sa shokë të mrekullueshëm janë këta!]]></translation>
<footnotes><![CDATA[[70] Termi kuranor i përdorur për epitetin “i sinqertë”, është fjala “siddîk”. Ajo nënkupton ata ndjekës të profetëve, të cilët ishin më të parët që u besuan atyre. Kjo është grada më e lartë që mund të arrijë një besimtar.]]></footnotes>
</aya>
<aya number="70">
<translation><![CDATA[Kjo dhunti është nga Allahu, e mjafton që Allahu e di çdo gjë.]]></translation>
<footnotes></footnotes>
</aya>
<aya number="71">
<translation><![CDATA[O besimtarë! Bëhuni syçelë (kundër armikut) e luftojeni atë, qoftë grupe-grupe ose të gjithë së bashku!]]></translation>
<footnotes></footnotes>
</aya>
<aya number="72">
<translation><![CDATA[Në të vërtetë, disa prej jush ngurrojnë për të shkuar në luftë. Nëse ju ndodh ndonjë fatkeqësi, ndonjëri thotë: “Vetë Allahu më ka shpërblyer mua për të mos u gjendur i pranishëm me ta”.]]></translation>
<footnotes></footnotes>
</aya>
<aya number="73">
<translation><![CDATA[E nëse ju arrin ndonjë e mirë nga Allahu, ai atëherë, me siguri thotë – a thua se nuk ka midis tij dhe jush dashamirësi -: “Ah, sikur të kisha qenë me ata e të arrija sukses të madh!”]]></translation>
<footnotes></footnotes>
</aya>
<aya number="74">
<translation><![CDATA[Le të luftojnë në rrugën e Allahut ata që nuk e kursejnë jetën e kësaj bote për jetën e ardhshme. Atij që lufton në rrugën e Allahut, e vritet ose fiton, Ne, me siguri, do t’i japim shpërblim të madh.]]></translation>
<footnotes></footnotes>
</aya>
<aya number="75">
<translation><![CDATA[Ç’keni ju që nuk luftoni në udhë të Allahut dhe për shpëtimin e të shtypurve: për meshkujt e pafuqishëm, gratë dhe fëmijët, të cilët thërrasin: “O Zoti ynë! Nxirrna nga ky qytet, banorët e të cilit janë keqbërës! Na cakto një mbrojtës dhe na dërgo nga ana Jote dikë që të na ndihmojë!”]]></translation>
<footnotes></footnotes>
</aya>
<aya number="76">
<translation><![CDATA[Ata që besojnë, luftojnë në rrugën e Allahut, kurse ata që nuk besojnë, luftojnë në rrugën e djallit. Luftoni kundër ithtarëve të djallit, sepse vërtet, dinakëria e djallit është e dobët!]]></translation>
<footnotes></footnotes>
</aya>
<aya number="77">
<translation><![CDATA[A nuk i ke parë (o Muhamed) ata që janë porositur: “Tërhiqni duart tuaja nga lufta, falni namazin dhe jepni zekatin!”?! Por kur, pas kësaj, u urdhëruan që të luftojnë, një grup prej tyre u frikësua nga njerëzit, ashtu si i frikësohen Allahut, madje edhe më tepër dhe thirrën: “O Zoti ynë! Pse na caktove të luftojmë? Ah, sikur të na kishe kursyer nga lufta edhe për një kohë të shkurtër!” Thuaju: “Kënaqësitë e kësaj jete janë të vogla. Jeta tjetër është më e mirë për ata që e kanë frikë Allahun e s’bëjnë gjynahe. Juve nuk do t’ju bëhet asnjë fije padrejtësi.]]></translation>
<footnotes></footnotes>
</aya>
<aya number="78">
<translation><![CDATA[Kudo që të gjendeni, do t’ju arrijë vdekja, madje, qofshi edhe në kështjellat më të forta!” Sa herë që u vjen ndonjë e mirë, ata thonë: “Kjo është nga ana e Allahut”. Por, nëse i godet ndonjë e ligë, ata[71] thonë: “Kjo është prej teje (o Muhamed)!” Thuaju: “Të gjitha janë prej Allahut”. Ç’është kështu me këtë popull, që nuk kupton asgjë?]]></translation>
<footnotes><![CDATA[[71] D.m.th. hipokritët dhe banorët hebrenj të Medinës.]]></footnotes>
</aya>
<aya number="79">
<translation><![CDATA[Çdo e mirë që të gjen ty o njeri, prej Allahut është, kurse e keqja që të godet, është prej vetes sate. Ne të kemi sjellë ty (o Muhamed) si të Dërguar për të gjithë njerëzimin. Allahu mjafton për dëshmitar.]]></translation>
<footnotes></footnotes>
</aya>
<aya number="80">
<translation><![CDATA[Kush i bindet të Dërguarit, i është bindur Allahut. Sa për ata që kthejnë kokën mënjanë, Ne nuk të kemi dërguar që të jesh rojtar i tyre.]]></translation>
<footnotes></footnotes>
</aya>
<aya number="81">
<translation><![CDATA[Dhe ata thonë: “Të jemi bindur”, por, kur largohen prej teje, një grup nga ata natën shtjellojnë diçka tjetër nga ato që u the ti. Por Allahu i shënon shtjellimet e tyre. Prandaj largohu prej tyre dhe mbështetu tek Allahu! Se Allahu të mjafton ty për mbrojtës.]]></translation>
<footnotes></footnotes>
</aya>
<aya number="82">
<translation><![CDATA[A nuk përsiatin ata për Kuranin! Sikur ai të mos ishte prej Allahut, do të gjenin në të shumë kundërthënie.]]></translation>
<footnotes></footnotes>
</aya>
<aya number="83">
<translation><![CDATA[Kur atyre[72] u vjen ndonjë lajm i rëndësishëm që ka të bëjë me sigurinë ose frikën, ata e përhapin (pa e vërtetuar mirë). Por, në qoftë se këtë lajm do t’ia përcillnin (për shqyrtim) të Dërguarit dhe parisë, hulumtuesit do ta merrnin vesh prej tyre (se çfarë lajmi duhet përhapur e çfarë jo). Sikur të mos ishte mirësia e Allahut dhe mëshira e Tij, ju të gjithë do të ndiqnit djallin, përveç një numri të vogël.]]></translation>
<footnotes><![CDATA[[72] Hipokritëve ose myslimanëve të dobët.]]></footnotes>
</aya>
<aya number="84">
<translation><![CDATA[Prandaj, lufto në rrugën e Allahut! Ti je përgjegjës vetëm për veten tënde. Nxiti edhe besimtarët, se mbase Allahu e pengon fuqinë e jobesimtarëve! Allahu është më i fuqishmi dhe më i ashpri në dënime.]]></translation>
<footnotes></footnotes>
</aya>
<aya number="85">
<translation><![CDATA[Kush ndërmjetëson për një çështje të mirë, do të ketë pjesë në shpërblimin e saj, kurse kush ndërmjetëson për një çështje të keqe, do të ketë pjesë në ndëshkimin e saj. Allahu është i Gjithëpushtetshëm.]]></translation>
<footnotes></footnotes>
</aya>
<aya number="86">
<translation><![CDATA[Kur ju përshëndet dikush me respekt, kthejani me një përshëndetje më të mirë ose në të njëjtën mënyrë! Pa dyshim, Allahu llogarit çdo gjë.[73]]]></translation>
<footnotes><![CDATA[[73] Ky varg na urdhëron që, kur të përshëndet dikush, duhet t’i përgjigjesh me një mënyrë edhe më të mirë ose me të njëjtën mënyrë. Kjo është detyrë e secilit musliman. Është e nevojshme që ndërmjet besimtarëve e ateistëve të ketë përshëndetje të arsyeshme, në mënyrë që të mos e urrejnë njëri-tjetrin. Jemi të urdhëruar që të bisedojmë me njerëz në mënyrë të sjellshme (përkthyesi).]]></footnotes>
</aya>
<aya number="87">
<translation><![CDATA[Allahu! Nuk ka zot tjetër (të denjë për adhurim) përveç Atij. Ai do t’ju mbledhë në Ditën e Kiametit, për të cilën nuk ka dyshim aspak! E kush është në fjalë më i vërtetë se Allahu?]]></translation>
<footnotes></footnotes>
</aya>
<aya number="88">
<translation><![CDATA[Përse jeni ndarë në dy grupe për çështjen e hipokritëve, kur Allahu i ka flakur ata në mosbesim për shkak të veprave të tyre?! A mos vallë, dëshironi t’i ktheni në rrugë të drejtë ata që Allahu i ka lënë në humbje? Për atë që Allahu e lë në humbje, ti nuk mund të gjesh rrugë të drejtë.]]></translation>
<footnotes></footnotes>
</aya>
<aya number="89">
<translation><![CDATA[Ata dëshirojnë që edhe ju të mos besoni, ashtu siç nuk besojnë vetë dhe të bëheni të njëjtë me ata. Kurrsesi mos u bëni shokë me ata, derisa të mërgojnë për hir të Allahut. Nëse ata shmangen, ndiqini e i vrisni, kudo që t’i gjeni! Dhe mos zgjidhni nga ata as miq, as mbështetës,]]></translation>
<footnotes></footnotes>
</aya>
<aya number="90">
<translation><![CDATA[përveç atyre që janë strehuar te një popull me të cilin ju keni marrëveshje ose atyre që kanë ardhur te ju, e u vjen rëndë që të luftojnë kundër jush ose të luftojnë kundër popullit të vet. Sikur të kishte dashur Allahu, do t’u kishte dhënë pushtet mbi ju dhe ata do të luftonin kundër jush. Në qoftë se ata tërhiqen prej jush, nuk hyjnë në luftë kundër jush dhe ju ofrojnë paqe, atëherë për ju Allahu nuk lë shteg që të luftoni kundër tyre.]]></translation>
<footnotes></footnotes>
</aya>
<aya number="91">
<translation><![CDATA[Ju do të hasni në njerëz të tjerë, të cilët dëshirojnë të sigurohen nga ju dhe nga kombi i vet. Sa herë që thirren në idhujtari, menjëherë bien në të. Nëse nuk shmangen prej jush, nëse nuk ju ofrojnë paqen dhe nëse nuk heqin dorë nga luftimi kundër jush, atëherë i kapni e i vrisni kudo që t’i gjeni! Kundër tyre ju kemi dhënë të drejtë të qartë.]]></translation>
<footnotes></footnotes>
</aya>
<aya number="92">
<translation><![CDATA[Nuk bën që besimtari të vrasë besimtarin, përveçse gabimisht. Kush vret një besimtar gabimisht, duhet të lirojë një besimtar të robëruar dhe t’u paguajë gjakun trashëgimtarëve të të vrarit, përpos rastit kur familja e të vrarit ia fal gjakun. Nëse i vrari është nga një popull që e keni armik e njëkohësisht është besimtar, duhet të lirohet një besimtar i robëruar. Nëse i vrari është nga një popull me të cilin ju keni lidhur marrëveshje, i duhet paguar gjaku familjes së tij, duke liruar edhe një besimtar të robëruar. Ai që s’mund të gjejë rob, duhet të agjërojë dy muaj rresht. (Kjo është bërë) në shenjë pendimi para Allahut. Se Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="93">
<translation><![CDATA[Kushdo që vret një besimtar me qëllim, ndëshkimi i tij është Xhehenemi, në të cilin do të qëndrojë përgjithmonë.[74] Allahu është zemëruar me atë, e ka mallkuar dhe i ka përgatitur një dënim të madh.]]></translation>
<footnotes><![CDATA[[74] Ndajfolja “përgjithmonë” është përdorur në mënyrë figurative në këtë kontekst dhe nënkupton një kohë shumë të gjatë, por jo të pafundme. Kjo është bërë për të theksuar rrezikun që paraqet vrasja e qëllimtë e një myslimani, e cila është një nga gjynahet më të mëdha pas idhujtarisë.]]></footnotes>
</aya>
<aya number="94">
<translation><![CDATA[O besimtarë! Kur të shkoni në luftë, në rrugë të Allahut, shqyrtoni gjithçka me kujdes! Mos i thoni atij që ju përshëndet me selam: “Nuk je besimtar”, me qëllim që të fitoni kënaqësi të kësaj jete, ndërkohë që tek Allahu ka fitime të shumta. Të tillë keni qenë edhe ju më parë e Allahu ju dha mirësi; prandaj gjithmonë sqarojini mirë të gjitha punët! Se Allahu është Njohës i veprave tuaja.]]></translation>
<footnotes></footnotes>
</aya>
<aya number="95">
<translation><![CDATA[Nuk janë të njëjtë ata besimtarë që rrinë në shtëpitë e tyre, përveç të paaftëve, me ata që luftojnë në rrugën e Allahut me pasurinë dhe jetën e tyre. Allahu i ngre një shkallë më lart ata që kanë luftuar me pasurinë dhe jetën e tyre kundrejt atyre që kanë ndenjur në shtëpitë e veta. Ai u ka premtuar të gjithëve mirësi, por i ka dalluar ata që luftojnë mbi ata që nuk luftojnë me shpërblim të madh:]]></translation>
<footnotes></footnotes>
</aya>
<aya number="96">
<translation><![CDATA[me shkallë të veçanta, me falje dhe mëshirë. Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="97">
<translation><![CDATA[Kur engjëjt ua marrin shpirtrat atyre që e kanë ngarkuar veten me faje, u thonë: “Ku ishit?” Ata përgjigjen: “Ishim të pafuqishëm në Tokë”. (Engjëjt)u thonë: “A nuk qe Toka e Allahut e gjerë që të mërgonit në të?” Këta janë ata (njerëz), vendbanimi i të cilëve është Xhehenemi; eh, sa i keq është ai vendbanim!]]></translation>
<footnotes></footnotes>
</aya>
<aya number="98">
<translation><![CDATA[Me përjashtim të meshkujve të pafuqishëm, grave dhe fëmijëve, të cilët nuk kanë as fuqinë e as mundësinë të drejtohen në rrugë,]]></translation>
<footnotes></footnotes>
</aya>
<aya number="99">
<translation><![CDATA[mbase Allahu i fal, se Allahu, me të vërtetë, është Shlyes dhe Falës i gjynaheve.]]></translation>
<footnotes></footnotes>
</aya>
<aya number="100">
<translation><![CDATA[Kush mërgon për çështjen e Allahut, ai gjen shumë vendbanime dhe begati në tokë. Kush lë shtëpinë e vet, duke u shpërngulur për tek Allahu dhe i Dërguari i Tij dhe ndodh që t’i vijë vdekja, Allahu me siguri do ta shpërblejë. Se Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="101">
<translation><![CDATA[Kur të udhëtoni, nuk është gjynah që ta shkurtoni namazin, nëse druheni që jobesimtarët do t’ju bëjnë ndonjë dëm. Me të vërtetë, jobesimtarët janë armiqtë tuaj të hapur.]]></translation>
<footnotes></footnotes>
</aya>
<aya number="102">
<translation><![CDATA[Kur të jesh ti (Muhamed) në mes të besimtarëve dhe të drejtosh faljen e namazit (në luftë), atëherë njëri grup prej tyre le të falet me ty dhe le t’i mbajnë pranë edhe armët e veta! Pastaj këta, le të rrinë pas jush dhe le të vijë grupi tjetër, i cili nuk është falur dhe, le të falet me ty! Le të jenë syçelë dhe t’i mbajnë armët e veta! Jobesimtarët dëshirojnë që të jeni të pakujdesshëm ndaj armëve dhe pajimeve tuaja, që t’ju sulmojnë me tërë fuqinë. Nuk ka gjynah për ju nëse hasni në ndonjë shqetësim prej shiut ose sëmundjes e i lini armët, por edhe atëherë, bëhuni syçelë. Allahu, me të vërtetë, ka përgatitur dënim poshtërues për jobesimtarët.]]></translation>
<footnotes></footnotes>
</aya>
<aya number="103">
<translation><![CDATA[Pasi të kryeni namazin, përmendeni Allahun duke qëndruar në këmbë, ulur ose të shtrirë. Kur të jeni jashtë rrezikut, atëherë faleni namazin të plotë, sepse namazi është detyrë për besimtarët në kohë të caktuar.]]></translation>
<footnotes></footnotes>
</aya>
<aya number="104">
<translation><![CDATA[Mos u tregoni të dobët në përndjekjen e armikut! Nëse ndieni dhembje prej luftës, edhe ata ndiejnë dhimbje ashtu si edhe ju. Mirëpo ju shpresoni prej Allahut atë që ata nuk e shpresojnë. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="105">
<translation><![CDATA[Vërtet, Ne (o Muhamed) ta kemi zbritur Kuranin me të drejtën, në mënyrë që ti të gjykosh ndërmjet njerëzve sipas asaj që të ka shpallur Allahu. Dhe mos u bëj mbrojtës i tradhtarëve![75]]]></translation>
<footnotes><![CDATA[[75] Komentuesit klasikë të Kuranit (Taberiu) bëjnë të ditur se ky varg dhe ata të mëpasshëm, deri në vargun 113, kanë lidhje me çështjen e një njeriu që quhej Ibn Ubejrik. Ai akuzohej se kishte vjedhur, por mbrohej nga i Dërguari i Allahut, i cili ishte bindur nga ndërmjetësimi i familjes së të pandehurit, se vjedhjen e kishte bërë një hebre. Shpallja Hyjnore e shfajësoi hebreun, kurse Ibn Ubejriku mohoi besimin dhe u arratis në Mekë, ku vazhdoi jetën e tij si keqbërës, derisa e gurëzuan.]]></footnotes>
</aya>
<aya number="106">
<translation><![CDATA[Kërko ndjesë prej Allahut! Se Allahu është Falës e Mëshirëplotë.]]></translation>
<footnotes></footnotes>
</aya>
<aya number="107">
<translation><![CDATA[Dhe mos i mbroj ata që mashtrojnë vetveten! Se Allahu nuk i do tradhtarët dhe gjynahqarët.]]></translation>
<footnotes></footnotes>
</aya>
<aya number="108">
<translation><![CDATA[Ata fshihen nga njerëzit, por nuk fshihen dot nga Allahu. Ai është pranë tyre edhe natën, kur trillojnë gjëra me të cilat Ai nuk është i kënaqur. Se Allahu përfshin (me dijen e Tij) gjithçka që ata bëjnë.]]></translation>
<footnotes></footnotes>
</aya>
<aya number="109">
<translation><![CDATA[Ja, ju i mbrojtët ata në këtë botë, por kush do t’i mbrojë tek Allahu në Ditën e Kiametit ose kush do të bëhet përfaqësues i tyre?]]></translation>
<footnotes></footnotes>
</aya>
<aya number="110">
<translation><![CDATA[Kush punon vepër të keqe ose e ngarkon veten me gjynahe, pastaj kërkon falje prej Allahut, do të gjejë se Allahu është Falës e Mëshirëplotë.]]></translation>
<footnotes></footnotes>
</aya>
<aya number="111">
<translation><![CDATA[Kush bën gjynah, ai ia ka bërë shpirtit të vet. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="112">
<translation><![CDATA[Kush bën ndonjë gjynah ose të keqe, pastaj ia vesh atë një të pafajshmi, atëherë ai e ka ngarkuar veten me fajin e shpifjes dhe me një gjynah të qartë.]]></translation>
<footnotes></footnotes>
</aya>
<aya number="113">
<translation><![CDATA[Sikur të mos e kishe mirësinë e Allahut dhe mëshirën e Tij, një grup i atyre do të përpiqej që të të nxirrte nga udha e drejtë.[76] Ata me këtë e humbin vetëm vetveten, kurse ty nuk të bëjnë kurrfarë dëmi. Allahu të shpalli ty Librin (Kuranin) dhe Urtësinë e plotë, si dhe të mësoi atë që nuk e ke ditur. Dhuntia e Allahut për ty është shumë e madhe.]]></translation>
<footnotes><![CDATA[[76] Pra, ata do të të nxirrnin nga udha e drejtë, duke bërë që ti Muhamed të akuzoje padrejtësisht një njeri të pafajshëm.]]></footnotes>
</aya>
<aya number="114">
<translation><![CDATA[S’ka kurrfarë të mire në shumë prej bisedave të tyre të fshehta, përveç rastit kur ndokush kërkon që të jepet sadaka ose të kryhet një vepër e mirë apo paqësim ndërmjet njerëzve. Atij që e bën këtë për të fituar kënaqësinë e Allahut, Ne do t’i japim një shpërblim të madh.]]></translation>
<footnotes></footnotes>
</aya>
<aya number="115">
<translation><![CDATA[Këdo që e kundërshton të Dërguarin, pasi i është dhënë udhëzimi dhe ndjek rrugë tjetër nga ajo e besimtarëve, Ne e lëmë të ecë andej nga është nisur dhe do ta përcëllojmë në zjarrin e Xhehenemit; eh, sa vendbanim i keq që është ai!]]></translation>
<footnotes></footnotes>
</aya>
<aya number="116">
<translation><![CDATA[Vërtet, Allahu nuk fal që të adhurohet dikush apo diçka tjetër veç Atij, por gjynahet e tjera më të vogla ia fal kujt të dojë. Kushdo që i bën shok Allahut (në adhurim), ai me të vërtetë, ka humbur dhe është larguar shumë prej udhës së drejtë.]]></translation>
<footnotes></footnotes>
</aya>
<aya number="117">
<translation><![CDATA[Ata[77] nuk adhurojnë tjetër veçse idhuj femërorë dhe nuk thërrasin tjetër përveç djallit kryengritës.]]></translation>
<footnotes><![CDATA[[77] Paganët e Mekës.]]></footnotes>
</aya>
<aya number="118">
<translation><![CDATA[Atë e ka mallkuar Allahu, sepse (djalli) ka thënë: “Unë do të marr medoemos një pjesë të caktuar të robërve të Tu.]]></translation>
<footnotes></footnotes>
</aya>
<aya number="119">
<translation><![CDATA[Me çdo kusht do t’i shpie ata në rrugë të shtrembër, do t’i josh me shpresa të kota dhe, me siguri, do t’i urdhëroj që t’u presin veshët bagëtive, e pastaj do t’i urdhëroj që të ndryshojnë krijesën e Allahut. “Kush merr djallin për mbrojtës në vend të Allahut, ai ka pësuar humbje të qartë.]]></translation>
<footnotes></footnotes>
</aya>
<aya number="120">
<translation><![CDATA[Ai (djalli) u premton atyre dhe i josh me shpresa, por ato që premton djalli, janë vetëm mashtrime.]]></translation>
<footnotes></footnotes>
</aya>
<aya number="121">
<translation><![CDATA[Për ata, vendbanim është Xhehenemi dhe nuk mund të gjejnë shpëtim prej tij.]]></translation>
<footnotes></footnotes>
</aya>
<aya number="122">
<translation><![CDATA[Ata që besojnë dhe bëjnë vepra të mira, Ne do t’i shpiem në kopshte të Xhenetit, nëpër të cilat rrjedhin lumenj. Aty do të qëndrojnë vazhdimisht e përgjithmonë. Ky është premtimi i vërtetë i Allahut. E kush është më i vërtetë se Allahu në fjalë?!]]></translation>
<footnotes></footnotes>
</aya>
<aya number="123">
<translation><![CDATA[(Shpëtimi në jetën tjetër) nuk do të jetë as sipas dëshirës suaj (o myslimanë), as sipas dëshirës së ithtarëve të Librit. Por kushdo që bën një të keqe, do të ndëshkohet për atë dhe nuk do të gjejë as mbrojtës, as mbështetës tjetër në vend të Allahut.]]></translation>
<footnotes></footnotes>
</aya>
<aya number="124">
<translation><![CDATA[Dhe kushdo që bën vepra të mira, qoftë ai mashkull ose femër, duke qenë besimtar, do të hyjë në Xhenet dhe nuk do t’i bëhet asnjë padrejtësi.]]></translation>
<footnotes></footnotes>
</aya>
<aya number="125">
<translation><![CDATA[Kush është besimtar më i mirë se ai që i dorëzohet sinqerisht Allahut, duke qenë bamirës dhe zbatues i fesë së pastër të Ibrahimit, të cilin Allahu e ka marrë për mik të ngushtë?!]]></translation>
<footnotes></footnotes>
</aya>
<aya number="126">
<translation><![CDATA[Allahut i përket gjithçka që gjendet në qiej dhe gjithçka që gjendet në Tokë dhe Allahu i përfshin të gjitha (në dijen e Tij).]]></translation>
<footnotes></footnotes>
</aya>
<aya number="127">
<translation><![CDATA[Ata[78] kërkojnë prej teje (o Muhamed) që t’i sqarosh lidhur me çështjet e grave. Thuaju: “Për çështjet e tyre ju sqarojnë Allahu dhe Libri që ju lexohet[79], si për femrat jetime, të cilave nuk u jepni dhuratën e caktuar për ato edhe pse dëshironi të martoheni me to, ashtu edhe për fëmijët e mitur. Allahu ju udhëzon që të silleni drejt me jetimët. Allahu është në dijeni të çdo të mire që bëni.”]]></translation>
<footnotes><![CDATA[[78] Disa nga shokët e Profetit (a.s.). [79] D.m.th. vargjet e para të kësaj sureje.]]></footnotes>
</aya>
<aya number="128">
<translation><![CDATA[Nëse gruaja druan nga burri i saj se do të sillet keq ose nuk do ta përfillë, atëherë nuk ka gjynah për ata, nëse pajtohen ndërmjet tyre. Pajtimi është më i mirë. Njerëzit janë të prirë nga koprracia. Por në qoftë se ju silleni mirë dhe ruheni prej të këqijave, Allahu e di mirë çfarë veproni.]]></translation>
<footnotes></footnotes>
</aya>
<aya number="129">
<translation><![CDATA[Ju nuk do të mund të silleni drejt midis grave tuaja, edhe sikur të dëshironi. Andaj, mos anoni krejtësisht vetëm nga njëra, duke e lënë tjetrën si të varur. Nëse ju i përmirësoni marrëdhëniet dhe ruheni nga padrejtësia, ta dini se Allahu është vërtet Falës dhe Mëshirëplotë.]]></translation>
<footnotes></footnotes>
</aya>
<aya number="130">
<translation><![CDATA[E nëse ata ndahen, Allahu me begatinë e Tij, çdonjërin prej tyre e bën të pavarur. Se Allahu është Dorëgjerë dhe i Urtë.]]></translation>
<footnotes></footnotes>
</aya>
<aya number="131">
<translation><![CDATA[E Allahut është gjithçka që gjendet në qiej dhe në Tokë. Ne i kemi porositur ata që u është shpallur Libri para jush dhe ju: “Frikësojuni Allahut! Nëse mohoni, dijeni se Allahut i përket gjithçka që gjendet në qiej dhe në Tokë. Allahu është i Vetëmjaftueshëm dhe i Denjë për çdo lavdërim.”]]></translation>
<footnotes></footnotes>
</aya>
<aya number="132">
<translation><![CDATA[Allahut i përket gjithçka që gjendet në qiej dhe në Tokë. Allahu është Mbrojtësi juaj i mjaftueshëm.]]></translation>
<footnotes></footnotes>
</aya>
<aya number="133">
<translation><![CDATA[Nëse do, Ai ju dëbon ju o njerëz dhe sjell të tjerë. Allahu ka fuqi ta bëjë këtë.]]></translation>
<footnotes></footnotes>
</aya>
<aya number="134">
<translation><![CDATA[Kush dëshiron shpërblimin e kësaj bote, (le ta dijë se) tek Allahu janë shpërblimi i kësaj dhe i botës tjetër. Allahu dëgjon dhe vështron çdo gjë.]]></translation>
<footnotes></footnotes>
</aya>
<aya number="135">
<translation><![CDATA[O besimtarë! Bëhuni zbatues të palëkundur të drejtësisë, duke dëshmuar në emër të Allahut, qoftë edhe kundër jush ose kundër prindërve dhe të afërmve tuaj. Qoftë i pasur ose i varfër ai (për të cilin dëshmoni), Allahu është për ata vlerësuesi më i drejtë. Dhe mos shkoni pas epsheve tuaja e të shtrembëroni drejtësinë! Nëse ju ngatërroni dëshminë ose i shmangeni asaj, vërtet që Allahu e di se çfarë bëni ju.]]></translation>
<footnotes></footnotes>
</aya>
<aya number="136">
<translation><![CDATA[O besimtarë! Besoni Allahun, të Dërguarin e Tij, Librin, që ia ka zbritur të Dërguarit të Tij dhe Librin që e ka zbritur më parë. Kushdo që mohon Allahun, engjëjt e Tij, Librat e Tij, të Dërguarit e Tij dhe Ditën e Kiametit, ai, me të vërtetë, ka humbur larg prej udhës së drejtë.]]></translation>
<footnotes></footnotes>
</aya>
<aya number="137">
<translation><![CDATA[Ata që në fillim besojnë dhe pastaj e mohojnë besimin, më pas sërish besojnë dhe sërish e mohojnë besimin dhe thellohen në mosbesim, Allahu, me të vërtetë, nuk do t’i falë dhe nuk do t’i shpjerë në rrugë të drejtë.]]></translation>
<footnotes></footnotes>
</aya>
<aya number="138">
<translation><![CDATA[Paralajmëroji hipokritët (o Muhamed) për dënimin e mjerueshëm që i pret,]]></translation>
<footnotes></footnotes>
</aya>
<aya number="139">
<translation><![CDATA[ata që miqësohen me mohuesit e jo me besimtarët! Vallë, tek ata kërkojnë fuqi, kur, në të vërtetë, e gjithë fuqia i përket vetëm Allahut!]]></translation>
<footnotes></footnotes>
</aya>
<aya number="140">
<translation><![CDATA[Ai jua ka shpallur në Libër[80]: Kur të dëgjoni se mohohen fjalët e Allahut dhe bëhet tallje me to, atëherë mos rrini me ata (njerëz që veprojnë kështu), derisa të ndërrojnë bisedë, përndryshe do të ishit si ata. Allahu do t’i tubojë në Xhehenem të gjithë hipokritët dhe mohuesit.]]></translation>
<footnotes><![CDATA[[80] D.m.th. në Kuran.]]></footnotes>
</aya>
<aya number="141">
<translation><![CDATA[Ata përgjojnë se çfarë do të bëhet me ju. Kështu, nëse ju vjen fitorja nga Allahu, ata thonë: “A nuk ishim vallë ne me ju?” E, nëse mohuesit arrijnë fitore, hipokritët u thonë: “A thua nuk ju ndihmuam deri në fitore dhe ju mbrojtëm prej besimtarëve të vërtetë?” Allahu do të gjykojë ndërmjet jush në Ditën e Kiametit. Allahu nuk do t’iu japë kurrë rast mohuesve që t’i shkatërrojnë besimtarët.]]></translation>
<footnotes></footnotes>
</aya>
<aya number="142">
<translation><![CDATA[Në të vërtetë, hipokritët përpiqen të mashtrojnë Allahun, por është Ai që i mashtron ata. Kur ata ngrihen për namaz, ngrihen me përtesë, vetëm sa për t’u dukur para botës dhe Allahun e përmendin fare pak.]]></translation>
<footnotes></footnotes>
</aya>
<aya number="143">
<translation><![CDATA[Luhaten në mëdyshje, - nuk janë as me këta, as me ata. Këdo që Allahu shpie në humbje, ti (Muhamed!) nuk do të mund t’ia gjesh rrugën.]]></translation>
<footnotes></footnotes>
</aya>
<aya number="144">
<translation><![CDATA[O besimtarë! Mos i zgjidhni mohuesit për miq - në vend të besimtarëve! A mos vallë doni t’i jepni Allahut dëshmi të qartë kundër vetvetes?]]></translation>
<footnotes></footnotes>
</aya>
<aya number="145">
<translation><![CDATA[Pa dyshim që hipokritët do të jenë në thellësinë më të madhe të Xhehenemit dhe ti kurrsesi nuk do t’u gjesh atyre ndihmës.]]></translation>
<footnotes></footnotes>
</aya>
<aya number="146">
<translation><![CDATA[Por ata që pendohen, përmirësohen, mbështeten fort tek Allahu dhe që besimin e tyre e kanë sinqerisht vetëm për Allahun, do të jenë me besimtarët e vërtetë. Allahu do t’u japë shpërblim të madh besimtarëve.]]></translation>
<footnotes></footnotes>
</aya>
<aya number="147">
<translation><![CDATA[Përse t’ju ndëshkojë Allahu, nëse ju e falënderoni dhe e besoni?! Allahu është Mirënjohës dhe i Gjithëdijshëm.]]></translation>
<footnotes></footnotes>
</aya>
<aya number="148">
<translation><![CDATA[Allahu nuk do që të thuhen hapur fjalë të këqija, përveçse nga të dëmtuarit. Allahu dëgjon dhe di gjithçka.]]></translation>
<footnotes></footnotes>
</aya>
<aya number="149">
<translation><![CDATA[Në qoftë se ju bëni ndonjë vepër të mirë haptazi ose fshehurazi ose falni ndonjë vepër të keqe, Allahu është Falës i madh dhe i Plotfuqishëm.]]></translation>
<footnotes></footnotes>
</aya>
<aya number="150">
<translation><![CDATA[Vërtet, ata që mohojnë Allahun dhe të dërguarit e Tij dhe dëshirojnë të ndajnë Allahun nga të dërguarit e Tij, duke thënë: “Ne disa i besojmë e disa nuk i besojmë” dhe duke dashur që kështu të zgjedhin një rrugë të ndërmjetme,]]></translation>
<footnotes></footnotes>
</aya>
<aya number="151">
<translation><![CDATA[pikërisht ata janë mohuesit e vërtetë. Ne kemi përgatitur dënim poshtërues për mohuesit.]]></translation>
<footnotes></footnotes>
</aya>
<aya number="152">
<translation><![CDATA[Ndërsa atyre që besojnë Allahun dhe të dërguarit e Tij dhe nuk bëjnë dallim mes asnjërit prej tyre, Ai do t’u japë shpërblimin (e premtuar). Se Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="153">
<translation><![CDATA[Ithtarët e Librit[81] kërkojnë prej teje (o Muhamed) që t’u zbresësh një libër prej qiellit. Në fakt, ata i kërkuan Musait diçka edhe më të madhe (duke i thënë): “Na e trego Allahun haptazi!” Atëherë i shkatërroi rrufeja, për shkak të poshtërsisë që bënë. Pastaj zgjodhën viçin (për adhurim) pas shenjave të qarta që iu patën ardhur. Ne ua falëm atë dhe i dhamë Musait pushtet të dukshëm.]]></translation>
<footnotes><![CDATA[[81] Disa hebrenj.]]></footnotes>
</aya>
<aya number="154">
<translation><![CDATA[Ne ngritëm mbi ata malin Tur, sipas besëlidhjes me ta. Pastaj u thamë: “Hyni në portë duke u përulur” dhe “Mos e shkelni sabatin!” dhe morëm nga ata një besë të fortë.]]></translation>
<footnotes></footnotes>
</aya>
<aya number="155">
<translation><![CDATA[(Ne i mallkuam ata) për shkak të shkeljes së besëlidhjes nga ana e tyre, për shkak të mohimit që i bënë shpalljeve të Allahut, për shkak të vrasjes së profetëve pa kurrfarë të drejte dhe për thënien e tyre: “Zemrat tona janë të mbyllura në këllëf (prandaj s’i kuptojmë fjalët e profetëve)”. Nuk është kështu, por Allahu ua ka vulosur ato për shkak të mohimit të tyre, prandaj pak prej tyre besojnë.]]></translation>
<footnotes></footnotes>
</aya>
<aya number="156">
<translation><![CDATA[(I mallkuam ata) për shkak të mosbesimit të tyre (ndaj Isait a.s.), për shkak të shpifjeve të mëdha që thanë kundër Merjemes]]></translation>
<footnotes></footnotes>
</aya>
<aya number="157">
<translation><![CDATA[dhe për fjalët e tyre: “Ne e vramë Mesihun – Isain, të birin e Merjemes, të dërguarin e Allahut”. Por, ata as e vranë, as e kryqëzuan, por ashtu u është dukur. Ata që nuk u pajtuan për çështjen e tij, me siguri që gjenden në dyshim për të. Ata nuk kanë ditur kurrgjë për të, por vetëm kanë hamendësuar. Ata, në të vërtetë, nuk e kanë vrarë,]]></translation>
<footnotes></footnotes>
</aya>
<aya number="158">
<translation><![CDATA[por, Allahu e ka ngritur pranë Vetes. Allahu është i Plotfuqishëm dhe i Gjithëdijshëm.]]></translation>
<footnotes></footnotes>
</aya>
<aya number="159">
<translation><![CDATA[Të gjithë ithtarët e Librit do t’i besojnë Isait para se ai të vdesë dhe, në Ditën e Kiametit, ai do të jetë dëshmitar kundër tyre.]]></translation>
<footnotes></footnotes>
</aya>
<aya number="160">
<translation><![CDATA[Ne ua ndaluam atyre disa ushqime të mira, të cilat ishin të lejuara për ta, për shkak të prapësive që bënë, për shkak se ata pengonin shumë njerëz nga udha e Allahut,]]></translation>
<footnotes></footnotes>
</aya>
<aya number="161">
<translation><![CDATA[për shkak se merrnin kamatë, megjithëse kjo ishte e ndaluar për ta dhe për shkak se përvetësonin padrejtësisht pasurinë e njerëzve. Jobesimtarëve midis tyre, Ne u kemi përgatitur një dënim të dhembshëm.]]></translation>
<footnotes></footnotes>
</aya>
<aya number="162">
<translation><![CDATA[Mirëpo të thelluarit në dituri prej tyre (hebrenjve) dhe besimtarët besojnë në atë që të është shpallur ty (o Muhamed) dhe në atë që është shpallur para teje. Posaçërisht atyre që falin namazin, atyre që ndajnë zekatin dhe atyre që besojnë në Allahun dhe në Ditën e Kiametit, me siguri do t’u japim shpërblim të madh.]]></translation>
<footnotes></footnotes>
</aya>
<aya number="163">
<translation><![CDATA[Ne të frymëzuam ty (o Muhamed) me shpallje, ashtu siç frymëzuam me shpallje Nuhun dhe profetët pas tij; siç frymëzuam me shpallje edhe Ibrahimin, Ismailin, Is’hakun, Jakubin dhe bijtë e tij, Isain, Ejubin, Junusin, Harunin, Sulejmanin dhe Davudin, të cilit i dhamë Zeburin.]]></translation>
<footnotes></footnotes>
</aya>
<aya number="164">
<translation><![CDATA[Për disa të dërguar të kemi treguar më parë dhe për disa të tjerë nuk të kemi treguar ty. Sa i takon Musait, Allahu i ka folur atij drejtpërdrejt.]]></translation>
<footnotes></footnotes>
</aya>
<aya number="165">
<translation><![CDATA[(Këta janë) të dërguar që kanë sjellë lajme të mira e kanë paralajmëruar, në mënyrë që njerëzit të mos kenë ndonjë justifikim ndaj Allahut, pas ardhjes së të dërguarve. Se, Allahu, është i Plotfuqishëm dhe i Gjithëdijshëm.]]></translation>
<footnotes></footnotes>
</aya>
<aya number="166">
<translation><![CDATA[Por Allahu dëshmon për atë që të ka shpallur ty (o Muhamed), se Ai ta ka shpallur atë me dijeninë e Tij; po ashtu edhe engjëjt dëshmojnë për këtë. Allahu është i mjaftueshëm si dëshmitar.]]></translation>
<footnotes></footnotes>
</aya>
<aya number="167">
<translation><![CDATA[Me të vërtetë, ata që kanë mohuar dhe kanë larguar njerëzit nga rruga e Allahut, ata kanë humbur larg prej udhës së drejtë.]]></translation>
<footnotes></footnotes>
</aya>
<aya number="168">
<translation><![CDATA[Ata që nuk besojnë dhe bëjnë padrejtësi, Allahu nuk i fal, as nuk do t’i udhëzojë në kurrfarë rruge,]]></translation>
<footnotes></footnotes>
</aya>
<aya number="169">
<translation><![CDATA[përveçse drejt rrugës së Xhehenemit, ku do të qëndrojnë përgjithmonë. Dhe kjo për Allahun është e lehtë.]]></translation>
<footnotes></footnotes>
</aya>
<aya number="170">
<translation><![CDATA[O njerëz! I Dërguari ju ka sjellë të vërtetën nga Zoti juaj, prandaj besoni, se për ju është më mirë! E në qoftë se nuk besoni, ta dini se Allahut i përket gjithçka që gjendet në qiej dhe në Tokë. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="171">
<translation><![CDATA[O ithtarët e Librit! Mos e kaloni kufirin në besimin tuaj dhe për Allahun thoni vetëm të vërtetën! Mesihu - Isai, i biri i Merjemes, është vetëm i Dërguar i Allahut dhe Fjala e Tij, të cilën ia ka dërguar Merjemes, si dhe shpirt (i krijuar) nga Ai. Pra, besojini Allahut dhe të dërguarve të Tij! Dhe mos thoni: “Tre zota”! Hiqni dorë, se është më mirë për ju! Allahu është vetëm një Zot - qoftë lavdëruar Ai! Ai është tepër i lartësuar për të pasur fëmijë. E Tij është gjithçka që gjendet në qiej dhe në Tokë. Allahu mjafton për rregullimin e gjithësisë.[82]]]></translation>
<footnotes><![CDATA[[82] Zoti - me fuqinë e Vet të plotë, e ka lindur Isain (a.s.) pa baba. Kështu, Zoti ka fuqi për ta krijuar njeriun, pa baba e pa nënë, siç e ka krijuar Ademin (a.s.), në kundërshtim me natyrën. Po ashtu, në kundërshtim me natyrën, Ai e ka krijuar Is’hakun (a.s.) prej një nëne që nuk ka lindur fëmijë në rini. Ajo ka lindur fëmijë në moshën 90-vjeçare. Edhe Jahjai (a.s.) ka lindur nga një baba plak dhe një nënë plakë. Hebrenjtë, pa kurrfarë logjike e mohojnë këtë dukuri të Isait, kurse rastin e Is’hakut e pranojnë, edhe pse që të dyja rastet janë të një lloji, kundër natyrës (përkthyesi).]]></footnotes>
</aya>
<aya number="172">
<translation><![CDATA[Mesihu nuk do ta përbuzte kurrë që të ishte rob i Allahut, as edhe engjëjt më të afërm. Ata që e shpërfillin dhe e nënçmojnë me arrogancë adhurimin ndaj Tij, Allahu do t’i sjellë të gjithë para Vetes.]]></translation>
<footnotes></footnotes>
</aya>
<aya number="173">
<translation><![CDATA[Sa për ata që besojnë dhe punojnë vepra të mira, Ai do t’ua plotësojë shpërblimin dhe do t’ua shtojë atë nga mirësitë e Tij. Por, ata që shpërfillin dhe mburren, do të dënohen me ndëshkim pikëllues. Ata nuk do të gjejnë për vete as mbrojtës dhe as ndihmës tjetër në vend të Allahut.]]></translation>
<footnotes></footnotes>
</aya>
<aya number="174">
<translation><![CDATA[O njerëz! Me të vërtetë, juve ju ka ardhur një provë bindëse (Muhamedi a.s.) nga Zoti juaj dhe ju është zbritur një Dritë e dukshme (Kurani).]]></translation>
<footnotes></footnotes>
</aya>
<aya number="175">
<translation><![CDATA[Kështu, ata që besojnë Allahun dhe mbështeten fort tek Ai, (ta dinë se) Ai do t’i fusë në mëshirën dhe mirësinë e Vet[83] dhe do t’i udhëzojë drejt Vetes përmes rrugës së drejtë.]]></translation>
<footnotes><![CDATA[[83] Pra, do t’i fusë në Xhenet.]]></footnotes>
</aya>
<aya number="176">
<translation><![CDATA[Ata kërkojnë nga ti (Muhamed) gjykim (për dikë që vdes pa pasur trashëgimtarë). Thuaju: “Allahu ju udhëzon ju për një njeri të tillë. Nëse një burrë vdes pa pasur fëmijë (dhe prindër), ndërkohë që ka një motër, atëherë asaj i takon gjysma e trashëgimisë. Në qoftë se një grua vdes pa pasur fëmijë (dhe prindër), atëherë vëllai i saj është i vetmi që do ta trashëgojë. Në qoftë se një burrë pa fëmijë (dhe prindër) ka dy motra, atëherë ato do të trashëgojnë dy të tretat e pasurisë; por, nëse ai ka edhe vëllezër edhe motra, atëherë mashkullit i takon trashëgim sa pjesa e dy femrave. Kështu Allahu ju sqaron juve, në mënyrë që të mos humbisni. Allahu është i Dijshëm për çdo gjë.[84]]]></translation>
<footnotes><![CDATA[[84] Nuk është poshtërim për femrën që merr për trashëgim një pjesë të pasurisë, kurse mashkulli dy pjesë, sepse pasuria është për ekzistencë. Mashkulli, me këtë trashëgim, duhet të mbajë veten dhe gruan. Ndërkaq, gruaja e ka jetesën të siguruar ose nga ana e burrit, ose nga ana e kujdestarit të saj, ndërsa trashëgimia që merr prej babait, është vetëm për krenari e jo për nevojë. Kështu pra, për mashkullin trashëgimia ka kuptim tjetër (përkthyesi).]]></footnotes>
</aya>
</sura>
<sura number="5">
<aya number="1">
<translation><![CDATA[O besimtarë! Plotësoni detyrimet! Ju është lejuar ngrënia e kafshëve, përveç atyre që do t’ju njoftohen. Derisa të gjendeni në ihram[85] gjatë haxhit, nuk ju lejohet gjuetia. Vërtet, Allahu vendos çfarë të dëshirojë.]]></translation>
<footnotes><![CDATA[[85] Ihrami është gjendje e caktuar e haxhiut, gjatë së cilës ai mban një veshje të posaçme dhe i ndalohen disa gjëra të zakonshme.]]></footnotes>
</aya>
<aya number="2">
<translation><![CDATA[O besimtarë! Mos e cenoni shenjtërinë e simboleve të Allahut, as të muajve të mëdhenj, as të kurbanit të Qabesë, as të kurbaneve të shënuara me gjerdan, as (mos i pengoni) ata që janë nisur të vizitojnë Shtëpinë e Shenjtë, duke kërkuar mirësinë dhe kënaqësinë e Zotit të vet. Pas heqjes së Ihramit, gjuani. Dhe, të mos ju nxisë urrejtja ndaj disa njerëzve, që ju penguan të vizitoni Qabenë, pra, kurrsesi të mos ju nxisë që t’i sulmoni! Ndihmojeni njëri-tjetrin në punë të mira dhe në të ruajturit nga të këqijat dhe jo në gjynahe dhe armiqësi! Frikësojuni Allahut, sepse Ai dënon ashpër.]]></translation>
<footnotes></footnotes>
</aya>
<aya number="3">
<translation><![CDATA[Është e ndaluar për ju ngrënia e cofëtinës, e gjakut, e mishit të derrit, e mishit të kafshës që është therur jo në emër të Allahut, e mishit të kafshës së mbytur lidhur në fyt, e mishit të kafshës që është rrahur dhe ka ngordhur, e mishit të kafshës që është vrarë nga rrëzimi apo nga brirët e kafshëve të tjera, e mishit të asaj që është kafshuar nga egërsirat - përveç atyre që i therni ju para se të ngordhin. Gjithashtu, është e ndaluar për ju edhe ngrënia e mishit të kafshëve që janë therur për nder të idhujve apo për të kërkuar fatin në fall. Të gjitha këto që u përmendën, janë gjynah. Sot, dëshpërohen ata që nuk besojnë dhe kanë humbur çdo shpresë, që t’ju largojnë prej fesë suaj. Mos u frikësoni prej tyre, por kini frikë prej Meje! Sot jua përsosa fenë tuaj, e plotësova dhuntinë Time ndaj jush dhe zgjodha që Islami të jetë feja juaj.[86] Por kushdo që është i shtrënguar nga uria (dhe ha çfarë është e ndaluar), pa pasur qëllim të bëjë gjynah, do ta shohë se Allahu është Falës e Mëshirëplotë.]]></translation>
<footnotes><![CDATA[[86] Ky varg thekson se të gjitha cilësitë që i nevojiten njeriut, - ato shpirtërore, trupore e shoqërore, janë plotësuar me ardhjen e Kuranit Fisnik (përkthyesi).]]></footnotes>
</aya>
<aya number="4">
<translation><![CDATA[Të pyesin ty ç’është e lejueshme që të hanë. Thuaju (o Muhamed): “Ju lejohet juve çdo gjë që është e dëlirë dhe atë që jua gjuajnë shtazët që i keni stërvitur e i përdorni në gjueti, ashtu siç ju ka mësuar Allahu. Pra, hani atë që jua sjellin, e përmendni emrin e Allahut! Frikësojuni Allahut! Allahu është i shpejtë në llogari.]]></translation>
<footnotes></footnotes>
</aya>
<aya number="5">
<translation><![CDATA[Sot ju janë lejuar gjërat e mira e të pastra. Ju janë lejuar edhe ushqimet e ithtarëve të Librit; po ashtu, edhe ushqimet tuaja janë të lejuara për ata. Të lejuara për ju janë femrat e ndershme besimtare dhe femrat e ndershme të atyre që u është dhënë Libri para jush, nëse ju u jepni pajën e kurorëzimit, duke u martuar me ato, e jo duke bërë kurvëri, as duke i marrë për dashnore. Kushdo që mohon besimin, veprat e tij do të zhvlerësohen dhe në jetën tjetër ai do të jetë i dështuar.]]></translation>
<footnotes></footnotes>
</aya>
<aya number="6">
<translation><![CDATA[O besimtarë! Kur doni të falni namaz, lani fytyrën dhe duart deri në bërryla, kurse kokën fshijeni me dorë të lagët; lani edhe këmbët deri në nyje. Nëse jeni të papastër (si pasojë e marrëdhënieve bashkëshortore apo e derdhjes së farës), pastrohuni (duke u larë krejtësisht)! Por, në qoftë se jeni të sëmurë (që mund t’ju dëmtojë uji) ose gjendeni në udhëtim, ose ndonjëri nga ju vjen pas kryerjes së nevojës natyrore, ose nëse keni pasur marrëdhënie me bashkëshortet e nuk gjeni ujë, atëherë gjeni dhé të pastër dhe fshini fytyrat e duart me të. Allahu nuk dëshiron t’ju krijojë ndonjë vështirësi, por dëshiron t’ju pastrojë dhe t’i plotësojë dhuntitë e Tij ndaj jush, që të jeni falënderues.]]></translation>
<footnotes></footnotes>
</aya>
<aya number="7">
<translation><![CDATA[Kujtoni dhuntinë e Allahut dhe besëlidhjen me të cilën ju ka vënë detyrimet, kur thatë: “Dëgjuam dhe u bindëm!” Frikësojuni Allahut! Vërtet, Allahu di ç’keni në zemrat tuaja.]]></translation>
<footnotes></footnotes>
</aya>
<aya number="8">
<translation><![CDATA[O besimtarë! Bëhuni të qëndrueshëm në urdhrat e Allahut dhe bëhuni dëshmues me drejtësi! Le të mos ju nxisë urrejtja ndaj njerëzve për të bërë padrejtësi. Bëhuni të drejtë, se kjo është më afër devotshmërisë dhe frikësojuni Allahut! Pa dyshim, Allahu është i Dijshëm për çdo gjë që punoni ju.[87]]]></translation>
<footnotes><![CDATA[[87] Ky varg na urdhëron për mirësi në shoqëri. Po të mos zbatohet kjo mirësi, shoqëria do të shkatërrohet plotësisht, kurse po të zbatohet plotësisht ndër njerëz, përparimi dhe mirëqenia e shoqërisë do të arrijë kulmin (përkthyesi).]]></footnotes>
</aya>
<aya number="9">
<translation><![CDATA[Allahu u ka premtuar falje (të gjynaheve) dhe shpërblim të madh atyre që besojnë dhe bëjnë vepra të mira.]]></translation>
<footnotes></footnotes>
</aya>
<aya number="10">
<translation><![CDATA[Sa për ata që nuk besojnë dhe mohojnë shpalljet Tona - ata do të jenë banorë të zjarrit.]]></translation>
<footnotes></footnotes>
</aya>
<aya number="11">
<translation><![CDATA[O besimtarë! Kujtoni mirësinë që ju dha Allahu ditën kur Ai pengoi duart e një grupi njerëzish që i kishin zgjatur ato për t’ju dëmtuar ju. Frikësojuni Allahut! Besimtarët le të mbështeten vetëm tek Allahu!]]></translation>
<footnotes></footnotes>
</aya>
<aya number="12">
<translation><![CDATA[Me të vërtetë, Allahu mori besëlidhjen e bijve të Israilit dhe nga mesi i tyre caktoi dymbëdhjetë mbikëqyrës dhe u tha: “Unë jam me ju! Në qoftë se do të kryeni namazin, do të jepni zekatin, do të besoni të dërguarit e Mi, do t’i ndihmoni ata dhe do t’i jepni vullnetarisht hua Allahut, atëherë, patjetër që Unë do t’jua shlyej gjynahet dhe do t’ju shpie në kopshte, nëpër të cilat rrjedhin lumenj. Por, kushdo nga ju që mohon pas kësaj, me të vërtetë, e ka humbur rrugën e drejtë.]]></translation>
<footnotes></footnotes>
</aya>
<aya number="13">
<translation><![CDATA[Për shkak se ata e thyen besëlidhjen e tyre, Ne i mallkuam ata dhe ua bëmë zemrat të ashpra. Ata i kanë shtrembëruar fjalët e Shkrimeve të shenjta dhe kanë harruar një pjesë të mirë nga ato këshilla[88]. Ti (Muhamed) përherë do ta vëresh tradhtinë e tyre, përveç një pakice të tyre; pra, falua fajet dhe mos i qorto! Se, Allahu i do bamirësit.]]></translation>
<footnotes><![CDATA[[88] Kanë harruar atë pjesë të Shpalljes që lajmëronte ardhjen e Profetit Muhamed (a.s.).]]></footnotes>
</aya>
<aya number="14">
<translation><![CDATA[Ne kemi marrë besëlidhje edhe prej atyre që thanë: “Jemi të krishterë”, por edhe ata kanë harruar një pjesë të mirë nga ato që janë këshilluar[89], prandaj ua shtiem armiqësinë dhe urrejtjen midis tyre deri në Ditën e Kiametit. Allahu do t’i lajmërojë ata për veprat që kanë bërë.]]></translation>
<footnotes><![CDATA[[89] Edhe të krishterët e kanë lënë pas dore fajësisht atë pjesë të Shpalljes që i zbriti Isait (a.s.) rreth ardhjes së Profetit Muhamed (a.s.).]]></footnotes>
</aya>
<aya number="15">
<translation><![CDATA[O ithtarët e Librit! Juve ju erdhi i Dërguari Ynë, i cili ju shpjegon gjëra nga ato që i keni fshehur ju prej Librave (Teuratit dhe Ungjillit) dhe ju fal shumë. Juve ju erdhi prej Allahut dritë (i Dërguari) dhe Libër i qartë (Kurani),]]></translation>
<footnotes></footnotes>
</aya>
<aya number="16">
<translation><![CDATA[me të cilin Allahu i drejton ata që ndjekin pëlqimin e Tij, në rrugën e shpëtimit, i nxjerr nga errësira në dritë me lejen dhe vullnetin e Vet dhe i shpie në rrugën e drejtë.]]></translation>
<footnotes></footnotes>
</aya>
<aya number="17">
<translation><![CDATA[Pa dyshim, janë jobesimtarë ata që thonë: “Allahu është Mesihu, i biri i Merjemes!” Thuaj: “Kush mund ta pengojë Allahun, nëse Ai dëshiron ta zhdukë Mesihun, të birin e Merjemes dhe nënën e tij, si dhe gjithçka që gjendet në Tokë?” Vetëm Allahut i takon sundimi i qiejve, i Tokës dhe i çdo gjëje që gjendet midis tyre. Ai krijon çfarë të dojë dhe është i Plotfuqishëm për çdo gjë.]]></translation>
<footnotes></footnotes>
</aya>
<aya number="18">
<translation><![CDATA[Hebrenjtë dhe të krishterët thonë: “Ne jemi bijtë e Allahut dhe të dashurit e Tij”. Thuaj: “Atëherë, përse Ai ju dënon për shkak të gjynaheve tuaja? Jo! Ju jeni njerëz nga ata që Ai ka krijuar. Ai fal kë të dojë dhe dënon kë të dojë. Vetëm Allahut i përket sundimi i qiejve, i Tokës dhe i çdo gjëje që gjendet midis tyre. Dhe vetëm tek Ai kthehen të gjithë.]]></translation>
<footnotes></footnotes>
</aya>
<aya number="19">
<translation><![CDATA[O ithtarë të Librit! Ju ka ardhur i Dërguari Ynë, që jua qartëson gjërat pas ndërprerjes së (vargut të) të dërguarve, për të mos thënë ju (kur të dënoheni), se nuk na ka ardhur asnjë që sjell lajme të mira e as ndonjë paralajmërues. Ja, ju erdhi ai që sjell lajme të mira dhe paralajmërime. Allahu është i Plotfuqishëm për çdo gjë.]]></translation>
<footnotes></footnotes>
</aya>
<aya number="20">
<translation><![CDATA[Kujto kur Musai i tha popullit të vet: “O populli im! Kujtoni mirësinë e Allahut ndaj jush, kur prej jush bëri profetë, bëri sundimtarë dhe ju dha atë që nuk ia kishte dhënë asnjë populli para jush!]]></translation>
<footnotes></footnotes>
</aya>
<aya number="21">
<translation><![CDATA[O populli im! Hyni në Tokën e shenjtë që Allahu e ka caktuar për ju dhe mos u ktheni prapa, se atëherë do të ktheheni të humbur!”]]></translation>
<footnotes></footnotes>
</aya>
<aya number="22">
<translation><![CDATA[Ata thanë: “O Musa! Në atë tokë gjendet një popull i fortë dhe ne nuk do të hyjmë pa dalë ata e, nëse ata dalin, ne atëherë, me siguri do të hyjmë në të”.]]></translation>
<footnotes></footnotes>
</aya>
<aya number="23">
<translation><![CDATA[Dy burra nga ata që i frikësoheshin Allahut dhe që Ai i kishte pajisur me mirësi, thanë: “Hyni në portën e qytetit! Kur të kaloni nëpër të, me siguri do të jeni fitues. Në qoftë se jeni besimtarë, atëherë mbështetuni tek Allahu!”]]></translation>
<footnotes></footnotes>
</aya>
<aya number="24">
<translation><![CDATA[Ata thanë: “O Musa! Kurrsesi nuk do të hyjmë atje, derisa aty të gjenden ata. Kështu që shko ti dhe Zoti yt e luftoni, se ne do të rrimë këtu”.]]></translation>
<footnotes></footnotes>
</aya>
<aya number="25">
<translation><![CDATA[Musai tha: “O Zoti im! Unë nuk kam fuqi për askënd tjetër veç vetes dhe vëllait, prandaj na veço ne prej këtij populli të pabindur!”]]></translation>
<footnotes></footnotes>
</aya>
<aya number="26">
<translation><![CDATA[Allahu tha: “Ajo (toka e shenjtë) u është ndaluar atyre për dyzet vjet. Ata do të bredhin të çoroditur nëpër tokë, por ty mos të të vijë keq për atë popull të pabindur”.]]></translation>
<footnotes></footnotes>
</aya>
<aya number="27">
<translation><![CDATA[Lexoju (o Muhamed) saktësisht ngjarjen e dy bijve të Ademit, kur ata bënë nga një kurban, njërit iu pranua, kurse tjetrit jo. Njëri i tha tjetrit: “Ty gjithsesi do të të vras”. Tjetri tha: “Allahu pranon vetëm prej të devotshmit.]]></translation>
<footnotes></footnotes>
</aya>
<aya number="28">
<translation><![CDATA[Nëse ti ngre dorë të më vrasësh mua, unë nuk do ta ngre dorën që të të vras, sepse, në të vërtetë, unë i frikësohem Allahut, Zotit të gjithësisë.]]></translation>
<footnotes></footnotes>
</aya>
<aya number="29">
<translation><![CDATA[Unë parapëlqej të marrësh barrën e gjynahut tim dhe të gjynahut tënd e kështu të bëhesh ndër banorët e zjarrit. Ky është ndëshkimi i keqbërësve”.]]></translation>
<footnotes></footnotes>
</aya>
<aya number="30">
<translation><![CDATA[Vetja e tij e nxiti në vrasjen e të vëllait dhe e vrau. Kështu, ai u bë nga të humburit.]]></translation>
<footnotes></footnotes>
</aya>
<aya number="31">
<translation><![CDATA[Allahu dërgoi një sorrë që rrëmihte në tokë, për t’i treguar se si ta mbulonte kufomën e të vëllait. (Kabili) tha: “I mjeri unë, a nuk qenkam i zoti të bëhem si kjo sorrë e ta mbuloj trupin e tim vëllai?!” E u bë nga të penduarit.]]></translation>
<footnotes></footnotes>
</aya>
<aya number="32">
<translation><![CDATA[Prandaj Ne i urdhëruam bijtë e Israilit se kush vret ndokënd, që s’ka vrarë njeri ose që nuk ka bërë çrregullime në Tokë, është sikur të ketë vrarë të gjithë njerëzit. Dhe, nëse dikush shpëton një jetë, është sikur të ketë shpëtuar jetën e krejt njerëzve. Të dërguarit Tanë u sollën shenja të qarta, por shumë nga ata, edhe pas kësaj, i kaluan tërë kufijtë me të këqija në Tokë.]]></translation>
<footnotes></footnotes>
</aya>
<aya number="33">
<translation><![CDATA[Pa dyshim se ndëshkimi i atyre që luftojnë kundër Allahut dhe të Dërguarit të Tij dhe që bëjnë shkatërrime në Tokë, është të vriten ose të gozhdohen, ose t’u këputen duart dhe këmbët tërthorazi, ose të dëbohen nga vendi. Ky ndëshkim është poshtërim për ata në këtë jetë, ndërsa në jetën tjetër, për ata do të ketë dënim shumë të madh.]]></translation>
<footnotes></footnotes>
</aya>
<aya number="34">
<translation><![CDATA[Përjashtim bëjnë ata që pendohen pa i zënë ju. Ta dini se Allahu është Falës e Mëshirëplotë.]]></translation>
<footnotes></footnotes>
</aya>
<aya number="35">
<translation><![CDATA[O besimtarë! Kini frikë Allahun, përpiquni që t’i afroheni Atij me vepra të mira dhe luftoni në rrugën e Tij për të shpëtuar!]]></translation>
<footnotes></footnotes>
</aya>
<aya number="36">
<translation><![CDATA[Me të vërtetë, sikur të kenë jobesimtarët tërë pasurinë që gjendet në tokë, madje edhe një herë aq, e ta sakrifikojnë për të shpëtuar nga dënimi i Ditës së Kiametit, nuk do të pranohet prej tyre dhe për ata do të ketë dënim pikëllues.]]></translation>
<footnotes></footnotes>
</aya>
<aya number="37">
<translation><![CDATA[Ata do të dëshirojnë të dalin nga zjarri, por s’do të mund të dalin dot. Ata i pret dënimi i përhershëm.]]></translation>
<footnotes></footnotes>
</aya>
<aya number="38">
<translation><![CDATA[Vjedhësit dhe vjedhëses ua pritni duart, si ndëshkim për atë që kanë bërë dhe si dënim nga ana e Allahut. Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="39">
<translation><![CDATA[Ndërsa atij që pendohet pas të këqijave të tij dhe përmirësohet, Allahu ia pranon pendimin, sepse Ai është vërtet Falës dhe Mëshirëplotë.]]></translation>
<footnotes></footnotes>
</aya>
<aya number="40">
<translation><![CDATA[A nuk e di ti se vetëm Allahut i takon sundimi i qiejve dhe i Tokës?! Ai dënon kë të dojë dhe fal kë të dojë. Allahu është i Plotfuqishëm për çdo gjë.]]></translation>
<footnotes></footnotes>
</aya>
<aya number="41">
<translation><![CDATA[O i Dërguari i Allahut! Mos u brengos për ata që zhyten shpejt në mosbesim, qofshin nga ata që me gojën e tyre thonë: “Besojmë”, ndërkohë që zemrat e tyre nuk besojnë apo prej hebrenjve, të cilët trillimet i dëgjojnë shumë, (madje) dëgjojnë edhe ata që s’kanë ardhur te ti. Ata i ndryshojnë vendet e fjalëve (në tekstet e shenjta) dhe thonë: “Nëse (shpallja) ju është dhënë kështu, pranojeni e, nëse nuk ju është dhënë kështu, atëherë, ruhuni e mos e pranoni”. Kur Allahu dëshiron ta lërë dikë në humbje, ti nuk mund të bësh asgjë për ta penguar Atë. Këta janë të asaj dore të cilët Allahu nuk dëshiron t’ua pastrojë zemrat. Për ata, në këtë jetë ka poshtërim, kurse në jetën tjetër ka ndëshkim të rëndë.]]></translation>
<footnotes></footnotes>
</aya>
<aya number="42">
<translation><![CDATA[Ata janë dëgjues të gënjeshtrës dhe e hanë me kënaqësi të madhe atë që është e ndaluar. Nëse vijnë tek ti, gjykoji ata ose shmangu prej tyre! Nëse shmangesh nga ata, nuk mund të të dëmtojnë aspak. E, nëse i gjykon, gjykoji me drejtësi! Vërtet, Allahu i do të drejtët.]]></translation>
<footnotes></footnotes>
</aya>
<aya number="43">
<translation><![CDATA[E qysh të drejtohen ata ty për t’i gjykuar, ndërsa e kanë Teuratin, në të cilin është gjykimi i Allahut, e madje edhe pas kësaj shmangen prej teje? Sepse ata nuk janë besimtarë.]]></translation>
<footnotes></footnotes>
</aya>
<aya number="44">
<translation><![CDATA[Ne kemi dërguar Teuratin, në të cilin janë udhëzimet dhe drita. Sipas tij, profetët që ia kishin dorëzuar veten Allahut, i gjykonin hebrenjtë; por edhe të diturit dhe rabinët kështu vepronin, sepse atyre iu qe besuar mbrojtja e Librit të Allahut, për të cilin ata dëshmonin. Prandaj, mos kini frikë nga njerëzit, por kini frikë vetëm prej Meje! Dhe mos i ndërroni Fjalët e Mia me ndonjë vlerë të vogël! Kushdo që nuk gjykon sipas asaj që ka shpallur Allahu, ai është mohues i vërtetë.]]></translation>
<footnotes></footnotes>
</aya>
<aya number="45">
<translation><![CDATA[Ne u caktuam atyre në Teurat: jeta me jetë, syri me sy, hunda me hundë, veshi me vesh, dhëmbi me dhëmb dhe plaga me plagë (të njëjtë me të). Por kushdo që fal shpagimin si lëmoshë, ka bërë një vepër që është shlyerje për gjynahet e veta. Kushdo që nuk gjykon sipas asaj që ka zbritur Allahu, ai është shkelës i vërtetë.]]></translation>
<footnotes></footnotes>
</aya>
<aya number="46">
<translation><![CDATA[Pas atyre profetëve, Ne dërguam Isain, të birin e Merjemes, si vërtetues të Teuratit që kishte ardhur para tij. Dhe i dhamë atij Ungjillin, në të cilin ka udhëzim dhe dritë, si përmbushje të asaj që ishte shpallur para tij në Teurat dhe si udhërrëfim e këshillë për ata që i frikësohen Allahut.]]></translation>
<footnotes></footnotes>
</aya>
<aya number="47">
<translation><![CDATA[Le të gjykojnë ithtarët e Ungjillit ashtu siç ka shpallur Allahu në të. Kushdo që nuk gjykon sipas asaj që ka shpallur Allahu, ai është keqbërës i vërtetë.]]></translation>
<footnotes></footnotes>
</aya>
<aya number="48">
<translation><![CDATA[Ne të kemi zbritur ty (o Muhamed) Librin me të vërtetën, si përmbushës të shkrimeve të mëparshme dhe mbrojtës të tyre. Prandaj gjykoji ata sipas asaj që të ka zbritur Allahu dhe mos ndiq dëshirat e tyre, duke u shmangur kështu nga e Vërteta që të është shpallur. Ne për secilin nga ju kemi sjellë një ligj dhe një rrugë të qartë. Sikur të donte Allahu, do t’ju kishte bërë një popull të vetëm, por Ai kërkon që t’ju provojë në atë që ju ka dhënë, andaj bëni gara për punë të mira! Të gjithë do të ktheheni te Allahu e Ai do t’ju lajmërojë për çështjet, rreth të cilave kishit kundërshti.]]></translation>
<footnotes></footnotes>
</aya>
<aya number="49">
<translation><![CDATA[Prandaj gjykoji sipas asaj që të ka shpallur Allahu e mos ndiq dëshirat e tyre të kota! Ki kujdes që ata mos të të nxisin të largohesh nga një pjesë e asaj që të ka shpallur Allahu! Nëse ata të kthejnë kurrizin e nuk dëgjojnë gjykimin tënd, atëherë ta dish se Allahu do vetëm që t’i dënojë për disa gjynahe të tyre. Në të vërtetë, shumë njerëz janë të pabindur.]]></translation>
<footnotes></footnotes>
</aya>
<aya number="50">
<translation><![CDATA[A mos kërkojnë ata gjykimin (me ligjin) e (kohës së) injorancës (paganizmit paraislamik)?! E kush është gjykatës më i mirë se Allahu për njerëzit që besojnë bindshëm?]]></translation>
<footnotes></footnotes>
</aya>
<aya number="51">
<translation><![CDATA[O besimtarë! Mos i bëni miq e mbrojtës hebrenjtë dhe të krishterët! Ata janë mbrojtës të njëri-tjetrit. Kushdo prej jush që i bën ata miq, është me ata. Vërtet, Allahu nuk i udhëzon në rrugë të drejtë keqbërësit.]]></translation>
<footnotes></footnotes>
</aya>
<aya number="52">
<translation><![CDATA[Ti i sheh ata me zemra të sëmura, sesi vrapojnë për t’u lidhur me ata (hebrenjtë) duke thënë: “Druajmë se mos po na godet ndonjë fatkeqësi”. Mbase Allahu do të sjellë fitore ose diçka tjetër nga ana e Tij, kështu që ata do të pendohen për atë që kanë fshehur në veten e tyre.]]></translation>
<footnotes></footnotes>
</aya>
<aya number="53">
<translation><![CDATA[Atëherë besimtarët do të thonë: “Vallë, këta janë ata që betoheshin solemnisht për Allahun, se me të vërtetë ishin me ju?!” Veprat e tyre do të fshihen dhe ata do të jenë humbësit.]]></translation>
<footnotes></footnotes>
</aya>
<aya number="54">
<translation><![CDATA[O besimtarë! Nëse ndokush prej jush braktis besimin e vet, dijeni se Allahu do të sjellë njerëz, që i do dhe që e duan; të përulur me besimtarët dhe të ashpër me femohuesit; që luftojnë në rrugën e Allahut dhe nuk i tremben qortimit të asnjë qortuesi. Kjo është mirësia e Allahut, të cilën Ai ia jep kujt të dojë. Allahu është Bujar i madh dhe i Gjithëditur.]]></translation>
<footnotes></footnotes>
</aya>
<aya number="55">
<translation><![CDATA[Miqtë dhe mbrojtësit tuaj janë vetëm Allahu, i Dërguari i Tij dhe besimtarët që falin namazin dhe japin zekatin, duke qenë të përulur (në adhurim) ndaj Allahut.]]></translation>
<footnotes></footnotes>
</aya>
<aya number="56">
<translation><![CDATA[Ata që marrin për mik e mbrojtës Allahun, të Dërguarin e Tij dhe besimtarët, (ta dinë se) pa dyshim, pala e Allahut do të jetë fituese.]]></translation>
<footnotes></footnotes>
</aya>
<aya number="57">
<translation><![CDATA[O besimtarë! Mos i bëni miq ata që fenë tuaj e marrin për tallje dhe lojë, qofshin ata prej atyre që u është dhënë Libri para jush apo prej mohuesve; frikësojuni Allahut, nëse jeni besimtarë!]]></translation>
<footnotes></footnotes>
</aya>
<aya number="58">
<translation><![CDATA[Kur thërrisni për namaz, ata tallen dhe luajnë, sepse janë njerëz që nuk kuptojnë.]]></translation>
<footnotes></footnotes>
</aya>
<aya number="59">
<translation><![CDATA[Thuaj: “O ithtarët e Librit! A na urreni për ndonjë arsye tjetër, përveç asaj se besojmë në Allahun dhe në shpalljet që na janë zbritur neve dhe se shumica prej jush janë të pabindur ndaj Allahut?”]]></translation>
<footnotes></footnotes>
</aya>
<aya number="60">
<translation><![CDATA[Thuaj: “A doni t’ju tregoj kush do të marrë dënimin më të rëndë nga Allahu? Ata që Allahu i ka mallkuar dhe me të cilët është zemëruar, duke i shndërruar në majmunë dhe derra, si dhe ata që adhurojnë djallin. Ata janë në vendin më të mjerueshëm dhe janë më larg rrugës së vërtetë”.]]></translation>
<footnotes></footnotes>
</aya>
<aya number="61">
<translation><![CDATA[Kur vijnë te ju, thonë: “Besojmë”. Në të vërtetë, ata jobesimtarë hynë e jobesimtarë dolën! Allahu e di mirë çfarë fshehin ata.]]></translation>
<footnotes></footnotes>
</aya>
<aya number="62">
<translation><![CDATA[Ti i sheh shumë nga ata që nxitojnë drejt gjynaheve, armiqësisë dhe ngrënies së fryteve të fitimit të paligjshëm. Njëmend, sa të këqija janë ato vepra!]]></translation>
<footnotes></footnotes>
</aya>
<aya number="63">
<translation><![CDATA[Përse rabinët dhe dijetarët nuk i ndalojnë ata të thonë fjalë të ulëta (për Zotin) dhe të hanë fitimet e paligjshme? Sa keq veprojnë ata!]]></translation>
<footnotes></footnotes>
</aya>
<aya number="64">
<translation><![CDATA[Hebrenjtë thonë: “Dora e Allahut është e shtrënguar.” Iu lidhshin duart atyre dhe qofshin të mallkuar për atë që thonë! Përkundrazi, të dyja Duart e Tij janë të hapura. Ai dhuron dhe jep si të dojë. Ajo që të është shpallur ty (Muhamed) nga Zoti yt, me siguri që shumicës prej tyre do t’ua shtojë mosbindjen dhe mohimin. Ne kemi futur ndërmjet tyre armiqësi dhe urrejtje deri në Ditën e Kiametit. Kurdo që ata ndezin zjarrin e luftës, Allahu e shuan atë. Ata përpiqen të shkaktojnë ngatërresa në Tokë, por Allahu nuk i do ngatërrestarët.]]></translation>
<footnotes></footnotes>
</aya>
<aya number="65">
<translation><![CDATA[Sikur ithtarët e Librit të besonin dhe të ruheshin nga mohimi, Ne do t’ua mbulonim veprat e këqija dhe do t’i shpinim në kopshtet e kënaqësisë.]]></translation>
<footnotes></footnotes>
</aya>
<aya number="66">
<translation><![CDATA[Sikur ata t’i përmbaheshin Teuratit e Ungjillit dhe asaj që u është shpallur nga Zoti i tyre, ata do të kënaqeshin me frutat (që rriten) sipër dhe poshtë tyre. Disa prej tyre janë të matur, por shumë prej tyre bëjnë vepra të këqija.]]></translation>
<footnotes></footnotes>
</aya>
<aya number="67">
<translation><![CDATA[O i Dërguar! Trego atë që të është shpallur nga Zoti yt! Në qoftë se nuk e bën këtë, atëherë nuk e ke përcjellë Mesazhin e Tij; Allahu të ruan ty prej njerëzve. Natyrisht që Allahu nuk i udhëzon njerëzit që nuk besojnë.]]></translation>
<footnotes></footnotes>
</aya>
<aya number="68">
<translation><![CDATA[Thuaj (o Muhamed): “O ithtarët e Librit! Nuk do të keni asgjë në vijë, derisa t’i përmbaheni Teuratit e Ungjillit dhe asaj që ju është shpallur nga Zoti juaj (Kurani). Ajo që të është shpallur ty nga Zoti yt, do t’ua shtojë shumicës së tyre mosbindjen dhe mohimin. Por ti mos u hidhëro për mohuesit.]]></translation>
<footnotes></footnotes>
</aya>
<aya number="69">
<translation><![CDATA[Ata që besojnë (në Kuran), hebrenjtë, të krishterët dhe sabinët - kushdo prej tyre që beson Allahun dhe Ditën e Fundit (sipas Kuranit) dhe bën vepra të mira (sipas Islamit), nuk do të frikësohet dhe as që do të dëshpërohet.]]></translation>
<footnotes></footnotes>
</aya>
<aya number="70">
<translation><![CDATA[Ne bëmë besëlidhje me bijtë e Israilit dhe u çuam të dërguar. Por, sa herë që u vinte ndonjë i dërguar me porosi që s’ua donte shpirti, ose e mohonin, ose e vrisnin.]]></translation>
<footnotes></footnotes>
</aya>
<aya number="71">
<translation><![CDATA[Ata mendonin se nuk do t’i gjente kurrfarë dënimi, prandaj ngelën të verbër dhe të shurdhët. Pastaj, Allahu ua pranoi pendimin, por përsëri shumë nga ata u bënë të verbër dhe të shurdhër (ndaj së vërtetës); Allahu e sheh mirë se çfarë bëjnë ata.]]></translation>
<footnotes></footnotes>
</aya>
<aya number="72">
<translation><![CDATA[Pa dyshim, janë jobesimtarë ata që thonë: “Allahu është Mesihu, i biri i Merjemes!”, sepse vetë Mesihu ka thënë: “O bijtë e Israilit, adhuroni Allahun, që është Zoti im dhe Zoti juaj! Sigurisht, atij që adhuron tjetërkënd përveç Allahut, Allahu do t’ia ndalojë Xhenetin dhe strehim i tij do të jetë Zjarri. Për keqbërësit nuk ka ndihmës.]]></translation>
<footnotes></footnotes>
</aya>
<aya number="73">
<translation><![CDATA[Pa dyshim, janë jobesimtarë ata që thonë: “Allahu është njëri prej Trinisë!” Nuk ka veçse një Zot të Vetëm të vërtetë! Nëse nuk heqin dorë nga ato që thonë, patjetër që jobesimtarët nga mesi i tyre do t’i godasë një dënim i dhembshëm.]]></translation>
<footnotes></footnotes>
</aya>
<aya number="74">
<translation><![CDATA[Përse ata nuk kthehen me pendesë tek Allahu e t’i kërkojnë falje Atij?! Allahu është Falës dhe Mëshirëplotë!]]></translation>
<footnotes></footnotes>
</aya>
<aya number="75">
<translation><![CDATA[Mesihu, i biri i Merjemes, është vetëm një i dërguar. Edhe para tij kanë kaluar të dërguar. Nëna e tij përherë ka qenë e drejtë. Që të dy hanin ushqim. Shiko si ua shpjegojmë atyre shpalljet tona dhe shih si largohen nga e Vërteta!]]></translation>
<footnotes></footnotes>
</aya>
<aya number="76">
<translation><![CDATA[Thuaju (o Muhamed): “Si mundet vallë, që ju adhuroni në vend të Allahut, atë që nuk është në gjendje t’ju sjellë as dëm e as dobi, ndërkohë që Allahu dëgjon dhe di çdo gjë?!”.]]></translation>
<footnotes></footnotes>
</aya>
<aya number="77">
<translation><![CDATA[Thuaj: “O ithtarët e Librit! Mos i shkelni kufijtë e së vërtetës në besimin tuaj dhe mos ndiqni dëshirat e një populli, që gaboi më parë, nxori prej udhës së drejtë shumë njerëz dhe vetë u shmang nga udha e drejtë”.]]></translation>
<footnotes></footnotes>
</aya>
<aya number="78">
<translation><![CDATA[Ata që ishin mohues nga bijtë e Israilit, u mallkuan me gjuhën e Davudit dhe të Isait, të birit të Merjemes, për shkak se kundërshtonin, shkelnin çdo kufi]]></translation>
<footnotes></footnotes>
</aya>
<aya number="79">
<translation><![CDATA[dhe nuk e ndalonin njëri-tjetrin të bënin vepra të këqija. Eh, sa të shëmtuara ishin veprat që bënin ata!]]></translation>
<footnotes></footnotes>
</aya>
<aya number="80">
<translation><![CDATA[Ti e sheh se shumë prej tyre[90] miqësohen me jobesimtarët. Me të vërtetë, e keqe është ajo që i përgatisin ata vetes: që Allahu të zemërohet me ta dhe të mbesin në dënim përjetësisht.]]></translation>
<footnotes><![CDATA[[90] D.m.th. hipokritëve.]]></footnotes>
</aya>
<aya number="81">
<translation><![CDATA[Sikur ata t’i besonin Allahut, të Dërguarit dhe asaj që i është shpallur atij, nuk do t’i merrnin jobesimtarët për miq. Por, shumica prej tyre janë të pabindur.]]></translation>
<footnotes></footnotes>
</aya>
<aya number="82">
<translation><![CDATA[Me siguri do të vëresh se armiqtë më të ashpër të besimtarëve janë hebrenjtë dhe idhujtarët dhe se miqtë më të afërt të tyre janë ata që thonë: “Ne jemi të krishterë”. Kjo për shkak se ndër ta ka priftërinj (të dhënë mbas dijes) e murgj (të përkushtuar ndaj adhurimit) dhe se ata nuk janë kryelartë (ndaj së vërtetës).]]></translation>
<footnotes></footnotes>
</aya>
<aya number="83">
<translation><![CDATA[Kur dëgjojnë për atë (Kuranin) që i është zbritur të Dërguarit, i sheh se si u rrjedhin lotët nga sytë, për shkak të së vërtetës që kuptuan. Ata thonë: “O Zoti ynë! Ne besojmë, prandaj na llogarit ndër dëshmitarët e Tu!]]></translation>
<footnotes></footnotes>
</aya>
<aya number="84">
<translation><![CDATA[E përse të mos besojmë Allahun dhe të Vërtetën, që na ka ardhur, kur shpresojmë se edhe ne Zoti Ynë do të na çojë me njerëzit e mirë?!”]]></translation>
<footnotes></footnotes>
</aya>
<aya number="85">
<translation><![CDATA[Për fjalët e tyre, Allahu do t’i shpërblejë me kopshte, nëpër të cilat rrjedhin lumenj dhe ku ata do të qëndrojnë përgjithmonë. Ky është shpërblimi i punëmirëve.]]></translation>
<footnotes></footnotes>
</aya>
<aya number="86">
<translation><![CDATA[Ndërsa ata që mohuan dhe i përgënjeshtruan shpalljet Tona, do të jenë banorë të Zjarrit.]]></translation>
<footnotes></footnotes>
</aya>
<aya number="87">
<translation><![CDATA[O besimtarë! Mos ia ndaloni vetes gjërat e mira, të cilat Allahu jua ka lejuar dhe mos e kaloni kufirin! Vërtet, Allahu nuk i do ata që e kapërcejnë kufirin.]]></translation>
<footnotes></footnotes>
</aya>
<aya number="88">
<translation><![CDATA[Hani nga ato gjëra të lejuara e të mira që ju ka dhënë Allahu! Frikësojuni Allahut, të Cilit ju i keni besuar!]]></translation>
<footnotes></footnotes>
</aya>
<aya number="89">
<translation><![CDATA[Allahu nuk ju ndëshkon për betimin që e bëni pa qëllim, por ju ndëshkon për betimin e bërë me qëllim. Larja e gjynahut për thyerjen e betimit është: ushqyerja e dhjetë të varfërve me mesataren e ushqimit të familjes suaj ose t’i vishni ata, ose të lironi një skllav. Ai që nuk gjen mundësi për këto, le të agjërojë tri ditë. Kjo është shlyerja për thyerjen e betimeve tuaja, nëse betoheni. Mbani betimet tuaja! Kështu jua shpjegon Allahu Fjalët dhe ligjet e Veta, që të jeni mirënjohës.]]></translation>
<footnotes></footnotes>
</aya>
<aya number="90">
<translation><![CDATA[O besimtarë! Me të vërtetë, pijet alkoolike, bixhozi, idhujt dhe shigjetat e fallit janë vepra të ndyta nga punët e djallit. Prandaj, largohuni nga këto, me qëllim që të shpëtoni!]]></translation>
<footnotes></footnotes>
</aya>
<aya number="91">
<translation><![CDATA[Vërtet, djalli me pije alkoolike dhe me bixhoz kërkon që të fusë midis jush armiqësi e urrejtje dhe t’ju shmangë nga të kujtuarit e Allahut dhe kryerja e namazit. Prandaj, a po hiqni dorë?]]></translation>
<footnotes></footnotes>
</aya>
<aya number="92">
<translation><![CDATA[Bindjuni Allahut dhe bindjuni të Dërguarit! Kujdes! Nëse nuk ia vini veshin, ta dini se i Dërguari ka për detyrë vetëm të përçojë shpalljen e qartë!]]></translation>
<footnotes></footnotes>
</aya>
<aya number="93">
<translation><![CDATA[Nuk ka gjynah për ata që kanë besuar dhe kanë bërë vepra të mira për atë që kanë ngrënë, për sa kohë që ata ruhen (nga të ndaluarat), besojnë dhe bëjnë vepra të mira, e sërish ruhen dhe besojnë e vazhdimisht ruhen dhe bëjnë vepra të mira. Allahu i do punëmirët.]]></translation>
<footnotes></footnotes>
</aya>
<aya number="94">
<translation><![CDATA[O besimtarë! Allahu do t’ju provojë me ndalim nga një gjueti që e arrijnë duart dhe shigjetat tuaja, që Allahu ta njohë atë që i frikësohet Atij, kur askush nuk e sheh. E, kushdo që ta kalojë kufirin, për të ka dënim pikëllues.]]></translation>
<footnotes></footnotes>
</aya>
<aya number="95">
<translation><![CDATA[O besimtarë! Mos gjuani, duke qenë në ihram! Kushdo që e vret gjahun me paramendim, për dënim duhet të therë si kurban në Qabe një kafshë shtëpiake të ngjashme me kafshën e gjuajtur, sipas vlerësimit të dy njerëzve të drejtë midis jush; ose të ushqejë disa të varfër për të larë gjynahun; ose të agjërojë në atë masë, që ta ndiejë ndëshkimin për gjynahun e bërë. Allahu e fal atë që ka kaluar (para ndalimit). Ndërsa atë që vepron pas ndalimit, Allahu do ta ndëshkojë. Allahu është i Plotfuqishëm dhe i Zoti për shpagim.]]></translation>
<footnotes></footnotes>
</aya>
<aya number="96">
<translation><![CDATA[Ju është lejuar gjuetia e detit dhe çdo ushqim nga deti është për t’u kënaqur ju dhe udhëtarët, por ju është ndaluar gjuetia e tokës, derisa gjendeni në ihram. Kijeni frikë Allahun, para të Cilit do të tuboheni!]]></translation>
<footnotes></footnotes>
</aya>
<aya number="97">
<translation><![CDATA[Allahu ka bërë Shtëpinë e Shenjtë të Qabesë, muajin e shenjtë, kurbanin dhe shenjat e tyre vlera të përhershme për njerëzimin, në mënyrë që ju ta dini se Allahu di gjithçka që gjendet në qiej e në Tokë dhe se Ai është i Gjithëdijshëm për çdo gjë.]]></translation>
<footnotes></footnotes>
</aya>
<aya number="98">
<translation><![CDATA[Ta dini se Allahu është i Ashpër në ndëshkim, por njëkohësisht është edhe Falës e Mëshirëplotë.]]></translation>
<footnotes></footnotes>
</aya>
<aya number="99">
<translation><![CDATA[I Dërguari ka për detyrë vetëm t’ju kumtojë Shpalljen. Por Allahu e di çfarë bëni haptazi e çfarë fshehurazi.]]></translation>
<footnotes></footnotes>
</aya>
<aya number="100">
<translation><![CDATA[Thuaju: “Nuk barazohet e keqja me të mirën, edhe sikur të të habisë bollëku i së keqes. Prandaj kijeni frikë Allahun, o njerëz me intelekt, me qëllim që të shpëtoni”.]]></translation>
<footnotes></footnotes>
</aya>
<aya number="101">
<translation><![CDATA[O besimtarë! Mos pyesni për gjëra, që, sikur t’ju thuheshin haptazi, nuk do t’ju pëlqenin e, nëse do të pyesnit për to kur ju shpallet Kurani, do t’ju bëheshin të qarta. Allahu jua ka falur kërshërinë. Se Allahu është Falës dhe i Butë.]]></translation>
<footnotes></footnotes>
</aya>
<aya number="102">
<translation><![CDATA[Disa njerëz i kanë bërë pyetje të tilla para jush e pastaj u bënë jobesimtarë.]]></translation>
<footnotes></footnotes>
</aya>
<aya number="103">
<translation><![CDATA[Allahu nuk e përligj as Behirën, as Saibën, as Vesilën, as Hamin[91]. Por femohuesit trillojnë gënjeshtra për Allahun! Shumica syresh nuk kanë mend.]]></translation>
<footnotes><![CDATA[[91] Këta janë emra që arabët paganë ua ngjisnin deveve apo bagëtive të tjera, që i shenjtëronin apo që i përdornin si flijime për idhujt e tyre në Qabe.]]></footnotes>
</aya>
<aya number="104">
<translation><![CDATA[Kur u thuhet: “Ejani në atë që ka zbritur Allahu dhe ejani te i Dërguari”! ata thonë: “Neve na mjafton rruga që kemi gjetur nga etërit tanë”. Edhe pse etërit e tyre nuk kanë ditur asgjë e as nuk kanë qenë në udhën e vërtetë?!]]></translation>
<footnotes></footnotes>
</aya>
<aya number="105">
<translation><![CDATA[O besimtarë! Ju keni përgjegjësi vetëm për veten tuaj! Ai që është i humbur nuk mund t’ju dëmtojë, nëse jeni në rrugë të drejtë. Tek Allahu do të ktheheni të gjithë e do t’ju lajmërojë për atë që keni punuar.]]></translation>
<footnotes></footnotes>
</aya>
<aya number="106">
<translation><![CDATA[O besimtarë! Kur t’ju afrohet vdekja, me rastin e lënies së testamentit, le të dëshmojnë dy të ndershëm prej jush ose dy të tjerë që nuk janë prej jush, nëse fatkeqësia e vdekjes ju zë ndërsa jeni duke udhëtuar nëpër botë. Mbajini ata pas namazit dhe, nëse dyshoni në ndershmërinë e tyre, le të betohen në Allahun (duke thënë): “Ne nuk do ta shesim betimin me kurrfarë çmimi edhe nëse është fjala për çfarëdo të afërmi dhe dëshminë që na urdhëron Allahu nuk do ta fshehim, sepse, atëherë do të ishim vërtet keqbërës”.]]></translation>
<footnotes></footnotes>
</aya>
<aya number="107">
<translation><![CDATA[Nëse më pas zbulohet se këta dy dëshmues kanë bërë gjynah, atëherë le të zëvendësohen nga dy të tjerë prej atyre që këta u kanë bërë padrejtësi! Pastaj, dy dëshmitarët e fundit le të betohen në Allahun (duke thënë): “Pa dyshim, dëshmia jonë është më e drejtë se dëshmia e tyre. Ne nuk gënjejmë, sepse përndryshe do të ishim keqbërës”.]]></translation>
<footnotes></footnotes>
</aya>
<aya number="108">
<translation><![CDATA[Kështu është më e lehtë që ata të bëjnë dëshminë e tyre të saktë ose të frikësohen nëse betimet e tyre do të dalin në kundërshtim me betime të tjera. Frikësojuni Allahut dhe dëgjojeni! Allahu nuk i udhëzon në rrugë të drejtë njerëzit ngatërrestarë.]]></translation>
<footnotes></footnotes>
</aya>
<aya number="109">
<translation><![CDATA[Një ditë Allahu do t’i tubojë të dërguarit e do t’u thotë: “Si ju janë përgjigjur?” Ata do të thonë: “Ne s’kemi dijeni; vetëm Ti i di të gjitha fshehtësitë”.]]></translation>
<footnotes></footnotes>
</aya>
<aya number="110">
<translation><![CDATA[Allahu do të thotë: “O Isa, i biri Merjemes, kujtoje mirësinë Time ndaj teje dhe nënës sate: se si të forcova ty me Shpirtin e Shenjtë (Xhebrailin), kështu që ti u predikoje njerëzve, kur ishe foshnjë në djep dhe i rritur; se si të mësova Librin dhe Urtësinë, Teuratin dhe Ungjillin; se si me vullnetin Tim krijoje një figurë shpendi prej balte, pastaj fryje në të dhe ajo bëhej zog me vullnetin Tim; se si me vullnetin Tim i shëroje të lindurit të verbër e të lebrosurit; se si me vullnetin Tim i ngjallje të vdekurit; se si i pengova sulmet e bijve të Israilit kundër teje, atëherë kur iu solle atyre prova të qarta e mohuesit në radhët e tyre thanë: “Kjo është vetëm magji e kulluar!”;]]></translation>
<footnotes></footnotes>
</aya>
<aya number="111">
<translation><![CDATA[dhe se si kur i urdhërova dishepujt: “Besomëni Mua dhe të Dërguarit Tim!” - ata u përgjigjën: “Ne besojmë, prandaj dëshmo se Ty të jemi dorëzuar!”]]></translation>
<footnotes></footnotes>
</aya>
<aya number="112">
<translation><![CDATA[Kujto kur dishepujt thanë: “O Isa, i biri i Merjemes, a mundet Zoti yt të na zbresë një sofër prej qielli?” Ai tha: “Kini frikë Allahun, nëse jeni besimtarë të vërtetë!”]]></translation>
<footnotes></footnotes>
</aya>
<aya number="113">
<translation><![CDATA[“Ne dëshirojmë të hamë nga ajo – thanë ata –, me qëllim që të na qetësohen zemrat dhe ta dimë se na ke thënë të vërtetën dhe për atë të jemi dëshmitarë”.]]></translation>
<footnotes></footnotes>
</aya>
<aya number="114">
<translation><![CDATA[“O Allah, o Zoti ynë! – tha Isai, i biri i Merjemes – Zbritna një sofër nga qielli, që të jetë festë për ne, për të parin dhe të fundmin tonë dhe të jetë mrekulli prej Teje dhe na jep mirësi, se Ti je Dhuruesi më i mirë!”]]></translation>
<footnotes></footnotes>
</aya>
<aya number="115">
<translation><![CDATA[Allahu u përgjigj: “Unë do t’jua zbres sofrën. Por cilindo nga ju që nuk beson pas kësaj, do ta dënoj ashtu siç nuk kam dënuar askënd në botë”.]]></translation>
<footnotes></footnotes>
</aya>
<aya number="116">
<translation><![CDATA[Pastaj Allahu do të thotë (në Ditën e Gjykimit): “O Isa, i biri i Merjemes! Ti ishe ai që u the njerëzve: “Adhuromëni mua dhe nënën time si zota krahas Allahut”?! Isai do të thotë: “Qofsh i lartësuar dhe i lavdëruar! Mua nuk më takon të them diçka, për të cilën nuk kam aspak të drejtë! Po ta kisha thënë ndonjëherë, Ti me siguri do ta dije. Ti e di çfarë ka në shpirtin tim, po unë nuk e di çfarë ka në Veten Tënde. Vetëm Ti i di të gjitha të fshehtat.]]></translation>
<footnotes></footnotes>
</aya>
<aya number="117">
<translation><![CDATA[Unë nuk u kam thënë asgjë tjetër, përveç asaj që më ke urdhëruar Ti: “Adhuroni Allahun, Zotin tim dhe Zotin tuaj!” Kam qenë dëshmitar, për sa kohë që kam jetuar midis tyre dhe, qëkurse më more mua, vetëm Ti ishe mbikëqyrës i tyre. Ti je Dëshmitar për çdo gjë.]]></translation>
<footnotes></footnotes>
</aya>
<aya number="118">
<translation><![CDATA[Nëse Ti i dënon ata - robërit e Tu janë, e nëse i fal ata, me të vërtetë, vetëm Ti je i Plotfuqishmi dhe i Urti.]]></translation>
<footnotes></footnotes>
</aya>
<aya number="119">
<translation><![CDATA[Allahu thotë: “Kjo është Dita në të cilën të sinqertëve u sjell dobi sinqeriteti i tyre. Atyre u takojnë kopshtet, nëpër të cilat rrjedhin lumenjtë e ku do të qëndrojnë përgjithmonë. Allahu është i kënaqur me ata dhe ata janë të kënaqur me Atë. Kjo është fitorja e madhe!”]]></translation>
<footnotes></footnotes>
</aya>
<aya number="120">
<translation><![CDATA[Allahut i takon sundimi i qiejve dhe i Tokës dhe gjithçka që ato përmbajnë. Ai është i Fuqishëm për çdo gjë.]]></translation>
<footnotes></footnotes>
</aya>
</sura>
<sura number="6">
<aya number="1">
<translation><![CDATA[Qoftë lavdëruar Allahu që krijoi qiejt dhe Tokën dhe bëri errësirën dhe dritën. E megjithatë, ata që nuk besojnë, sajojnë zota të tjerë si të barabartë me Zotin e tyre.]]></translation>
<footnotes></footnotes>
</aya>
<aya number="2">
<translation><![CDATA[Është Ai që ju krijoi nga balta dhe pastaj caktoi një afat në këtë botë (vdekjen) dhe një tjetër në botën e përtejme (Ditën e Kiametit). Por përsëri ju dyshoni.]]></translation>
<footnotes></footnotes>
</aya>
<aya number="3">
<translation><![CDATA[Ai është Allahu (i vetmi Zot i Vërtetë) në qiej dhe në Tokë; Ai di çfarë fshihni dhe çfarë tregoni, si dhe atë që arrini të fitoni.]]></translation>
<footnotes></footnotes>
</aya>
<aya number="4">
<translation><![CDATA[Sa herë që atyre (jobesimtarëve) u vjen ndonjë varg nga shpallja e Zotit të tyre, ata ia kthejnë shpinën.]]></translation>
<footnotes></footnotes>
</aya>
<aya number="5">
<translation><![CDATA[Kështu, ata e mohojnë të vërtetën, posa u shpallet, por së shpejti do t’u vijnë lajmet e asaj me të cilën talleshin.]]></translation>
<footnotes></footnotes>
</aya>
<aya number="6">
<translation><![CDATA[A nuk e shohin ata se sa brezni i kemi zhdukur para tyre?! Ata ishin njerëz që i kishim dhënë më shumë pushtet në tokë sesa ju kemi dhënë juve (mekasve)? Ne u sollëm atyre shira të bollshëm dhe bëmë që të rrjedhin lumenj nëpër viset e tyre; por, për shkak të gjynaheve të veta, i shfarosëm dhe, më pas, krijuam brezni të tjera.]]></translation>
<footnotes></footnotes>
</aya>
<aya number="7">
<translation><![CDATA[Sikur Ne të të zbritnim ty një Libër të shkruar në letër e ata ta preknin me duart e tyre, mosbesimtarët me siguri që do të thoshin: “Kjo s’është gjë tjetër, veçse një magji e hapur.”]]></translation>
<footnotes></footnotes>
</aya>
<aya number="8">
<translation><![CDATA[Ata thonë: “Sikur t’i kishte zbritur atij (Muhamedit) një engjëll?! Por po të dërgonim Ne engjëllin, puna do të merrte fund dhe nuk do t’u jepej asnjë afat.]]></translation>
<footnotes></footnotes>
</aya>
<aya number="9">
<translation><![CDATA[Edhe sikur Ne ta bënim atë (Muhamedin) engjëll, me siguri që do t’i jepnim atij pamje njeriu dhe, kështu, do të bënim që të ngatërroheshin në lidhje me mesazhin, për të cilin tashmë ata janë të ngatërruar.]]></translation>
<footnotes></footnotes>
</aya>
<aya number="10">
<translation><![CDATA[Me të vërtetë, janë përqeshur shumë të dërguar para teje, por ata që përqeshnin i përfshiu ajo me të cilën ata talleshin.]]></translation>
<footnotes></footnotes>
</aya>
<aya number="11">
<translation><![CDATA[Thuaj: “Udhëtoni nëpër botë e shihni çfarë dënimi kanë marrë ata që përgënjeshtronin (të dërguarit).]]></translation>
<footnotes></footnotes>
</aya>
<aya number="12">
<translation><![CDATA[Thuaj: “Kujt i përket gjithçka që gjendet në qiej dhe në Tokë?” Përgjigju: “Allahut!” Ai ia ka bërë detyrim Vetes mëshirën dhe, me siguri, do t’ju tubojë në Ditën e Kiametit, për të cilën nuk ka pikë dyshimi. Ata që kanë humbur shpirtrat e tyre, në të vërtetë nuk do të besojnë asnjëherë.]]></translation>
<footnotes></footnotes>
</aya>
<aya number="13">
<translation><![CDATA[E Tij është çdo gjë që pushon natën dhe ditën. Ai dëgjon dhe di çdo gjë.]]></translation>
<footnotes></footnotes>
</aya>
<aya number="14">
<translation><![CDATA[Thuaj: “A të marr mbrojtës tjetër, përveç Allahut, Krijuesit të qiejve dhe Tokës? Ai e ushqen (botën), ndërsa Vetë nuk ushqehet”. Thuaj: “Unë jam urdhëruar që të jem i pari që t’i nënshtrohem Atij” dhe kurrsesi mos u bëj idhujtar!]]></translation>
<footnotes></footnotes>
</aya>
<aya number="15">
<translation><![CDATA[Thuaj: “Unë kurrë nuk e kundërshtoj Zotin tim, sepse i frikësohem dënimit të një Dite të Madhe”.]]></translation>
<footnotes></footnotes>
</aya>
<aya number="16">
<translation><![CDATA[Atë që shpëtohet nga dënimi i kësaj dite, vërtet Zoti e ka mëshiruar. Ky është shpëtimi i vërtetë.]]></translation>
<footnotes></footnotes>
</aya>
<aya number="17">
<translation><![CDATA[Nëse nga Allahu të godet ndonjë fatkeqësi, atëherë askush përveç Tij nuk mund të të shpëtojë. E, nëse të dhuron ndonjë mirësi, dije se vetëm Ai është i Fuqishëm për çdo gjë.]]></translation>
<footnotes></footnotes>
</aya>
<aya number="18">
<translation><![CDATA[Ai është Sunduesi mbi robërit e Vet; Ai është i Urti dhe ka dijeni për gjithçka.]]></translation>
<footnotes></footnotes>
</aya>
<aya number="19">
<translation><![CDATA[Thuaj: “Cila është dëshmia më e madhe (që ti je profet)?” dhe përgjigju: “Allahu është dëshmitar midis meje dhe jush”. Ky Kuran më është shpallur, në mënyrë që nëpërmjet tij t’ju tërheq vërejtjen juve dhe kujtdo që i përcillet. A mos vallë ju dëshmoni se, përveç Allahut ka edhe zota tjerë? Thuaj: “Unë nuk dëshmoj”. Thuaj: “Vërtet, Ai është vetëm Një Zot dhe unë jam larg nga ato që ju ia shoqëroni Allahut (në adhurim)”.]]></translation>
<footnotes></footnotes>
</aya>
<aya number="20">
<translation><![CDATA[Ata që ua kemi dhënë Librin[92], e njohin (Muhamedin), ashtu si i njohin fëmijët e tyre. Por ata që kanë humbur shpirtrat e tyre, nuk do të besojnë kurrë.]]></translation>
<footnotes><![CDATA[[92] Të krishterët dhe hebrenjtë.]]></footnotes>
</aya>
<aya number="21">
<translation><![CDATA[Kush është më keqbërës se ai që trillon gënjeshtra për Allahun ose i përgënjeshtron shpalljet e Tij? Vërtet, keqbërësit nuk do të shpëtojnë.]]></translation>
<footnotes></footnotes>
</aya>
<aya number="22">
<translation><![CDATA[Atë ditë kur do t’i tubojmë të gjithë, Ne do t’u themi idhujtarëve: “Ku janë idhujt tuaj, për të cilët thoshit se ishin ortakë të Allahut!”]]></translation>
<footnotes></footnotes>
</aya>
<aya number="23">
<translation><![CDATA[Ata nuk do të mund të shfajësohen ndryshe, veçse duke thënë: “Betohemi në Allahun, Zotin tonë, nuk kemi qenë idhujtarë!”]]></translation>
<footnotes></footnotes>
</aya>
<aya number="24">
<translation><![CDATA[Shiko se si gënjejnë kundër vetes, por zotat që ata i trilluan, do t’i lënë në baltë.]]></translation>
<footnotes></footnotes>
</aya>
<aya number="25">
<translation><![CDATA[Disa prej tyre[93] duket sikur të dëgjojnë, por Ne kemi vënë perde në zemrat e tyre dhe ua kemi rënduar dëgjimin, në mënyrë që ata të mos kuptojnë. Edhe nëse do të shihnin ndonjë prej shenjave Tona, ata sërish nuk do të besonin. Kur vijnë tek ti për të të kundërshtuar, jobesimtarët thonë: “Këto janë vetëm trillime të popujve të lashtë”!]]></translation>
<footnotes><![CDATA[[93] Idhujtarëve të Mekës.]]></footnotes>
</aya>
<aya number="26">
<translation><![CDATA[Ata i ndalojnë të tjerët të besojnë në Kuran, edhe vetë largohen nga ai. Por vetëm veten e dëmtojnë, ndonëse nuk e vënë re.]]></translation>
<footnotes></footnotes>
</aya>
<aya number="27">
<translation><![CDATA[Sikur t’i shohësh ata kur të vihen para zjarrit, duke thënë: “Ah! Sikur të ktheheshim pas, nuk do t’i mohonim shpalljet e Zotit tonë dhe do të bëheshim besimtarë!”]]></translation>
<footnotes></footnotes>
</aya>
<aya number="28">
<translation><![CDATA[Po, atyre iu doli sheshit ajo që më parë e fshihnin, por edhe sikur të ktheheshin, prapë do të bënin ato që u ishin ndaluar. Vërtet, ata janë gënjeshtarë.]]></translation>
<footnotes></footnotes>
</aya>
<aya number="29">
<translation><![CDATA[Ata thoshin: “S’ka tjetër, përveç jetës në këtë botë dhe ne nuk do të ringjallemi”.]]></translation>
<footnotes></footnotes>
</aya>
<aya number="30">
<translation><![CDATA[Ah, sikur t’i shohësh ata kur të dalin para Zotit! Ai do t’ju thotë: “A nuk është e vërtetë kjo?” Ata do të përgjigjen: “Po, është e vërtetë, për Zotin tonë!” Allahu do t’u thotë: “E pra, tani shijoni dënimin, sepse nuk besuat!”]]></translation>
<footnotes></footnotes>
</aya>
<aya number="31">
<translation><![CDATA[Sigurisht që janë të humbur ata që mohojnë takimin me Allahun! Kur Ora (e Kiametit) t’u vijë papritur, ata do të thërrasin: “Të mjerët ne, sa shumë që e kemi neglizhuar (Kiametin) në jetën e Tokës!” dhe do të bartin gjynahet e veta mbi shpinat e tyre. Eh, sa e shëmtuar është ajo barrë!]]></translation>
<footnotes></footnotes>
</aya>
<aya number="32">
<translation><![CDATA[Jeta e kësaj bote është vetëm lojë e argëtim, kurse bota tjetër, pa dyshim që është më e mirë për ata që i frikësohen Allahut. Pra, a nuk po mendoni?]]></translation>
<footnotes></footnotes>
</aya>
<aya number="33">
<translation><![CDATA[Ne e dimë se ty të zemëron ajo që thonë ata. Në të vërtetë, nuk je ti ai që po mohojnë ata, por keqbërësit po mohojnë shpalljet e Allahut.]]></translation>
<footnotes></footnotes>
</aya>
<aya number="34">
<translation><![CDATA[Edhe para teje (o Muhamed!), shumë të dërguar janë mohuar, por ata e kanë duruar mohimin dhe lëndimin (që kanë pësuar), derisa u ka ardhur ndihma Jonë, sepse askush nuk mund t’i ndryshojë vendimet e Allahut. Ti tashmë ke dëgjuar për ata të dërguar.]]></translation>
<footnotes></footnotes>
</aya>
<aya number="35">
<translation><![CDATA[Nëse ty të duket e rëndë për t’u mbajtur përbuzja e tyre, atëherë kërko – nëse mundesh – një zgavër në tokë ose shkallë në qiell, që t’u sjellësh atyre një mrekulli! Sikur Allahu të donte, do t’i kishte mbledhur ata në rrugë të mbarë, prandaj mos u bëj nga ata që nuk e dinë këtë!]]></translation>
<footnotes></footnotes>
</aya>
<aya number="36">
<translation><![CDATA[Do të të përgjigjen vetëm ata që dëgjojnë. Sa për të vdekurit, Allahu do t’i ngjallë ata, pastaj të gjithë do të kthehen tek Ai.]]></translation>
<footnotes></footnotes>
</aya>
<aya number="37">
<translation><![CDATA[Ata thonë: “Ah! Pse nuk ia zbret atij ndonjë mrekulli Zoti i tij?” Thuaj: “Allahu është i Fuqishëm të dërgojë mrekulli, por shumica e tyre nuk e di”.]]></translation>
<footnotes></footnotes>
</aya>
<aya number="38">
<translation><![CDATA[Të gjitha kafshët në Tokë e të gjithë shpendët që fluturojnë me krahët e veta, janë në bashkësi të ngjashme me ju. Ne nuk kemi harruar asgjë në Librin Tonë. Pastaj të gjithë do të tubohen para Zotit të tyre.]]></translation>
<footnotes></footnotes>
</aya>
<aya number="39">
<translation><![CDATA[Ata që i mohojnë shpalljet Tona janë shurdhë e memecë, janë në errësirë. Allahu shpie në humbje kë të dojë dhe udhëzon në rrugë të drejtë kë të dojë.]]></translation>
<footnotes></footnotes>
</aya>
<aya number="40">
<translation><![CDATA[Thuaj: “Mendoni: nëse ju godet dënimi i Allahut apo ju vjen Ora e Kiametit, a do të thërrisnit për ndihmë dikë tjetër, përveç Allahut?! Më tregoni, nëse thoni të vërtetën!”]]></translation>
<footnotes></footnotes>
</aya>
<aya number="41">
<translation><![CDATA[Përkundrazi! Ju do të thërrisnit vetëm Atë! Nëse do të dojë, Ai do t’ju shpëtojë nga ajo për të cilën e thërrisnit dhe ju do t’i harronit idhujt që ia shoqëronit Atij (në adhurim).]]></translation>
<footnotes></footnotes>
</aya>
<aya number="42">
<translation><![CDATA[Ne iu kemi dërguar shumë popujve profetë para teje dhe i kemi dënuar ata me skamje dhe fatkeqësi, për t’u bërë të dëgjueshëm.]]></translation>
<footnotes></footnotes>
</aya>
<aya number="43">
<translation><![CDATA[Vetëm sikur të përuleshin kur u erdhi ndëshkimi Ynë! Por zemrat e tyre u bënë gur, ndërsa djalli ua paraqiste si të bukura veprat e tyre të këqija.]]></translation>
<footnotes></footnotes>
</aya>
<aya number="44">
<translation><![CDATA[Kur ata i harruan paralajmërimet Tona, Ne ua hapëm dyert e çdo mirësie. Por, sapo po gëzoheshin me atë që u dhamë, Ne i dënuam befasisht dhe atëherë ata u zhytën në dëshpërim.]]></translation>
<footnotes></footnotes>
</aya>
<aya number="45">
<translation><![CDATA[Kështu humbi gjurma e atij populli keqbërës. Lavdërimi qoftë i Allahut, Zotit të gjithësisë.]]></translation>
<footnotes></footnotes>
</aya>
<aya number="46">
<translation><![CDATA[Thuaj: “Më thoni: Sikur Allahu t’jua merrte dëgjimin dhe shikimin e t’jua vuloste zemrat, cili zot, përveç Allahut, do t’jua kthente ato?!” Shih si ua shpjegojmë shpalljet Tona, por ata përsëri largohen nga e vërteta.]]></translation>
<footnotes></footnotes>
</aya>
<aya number="47">
<translation><![CDATA[Thuaj: “Më thoni, nëse ju vjen dënimi i Allahut papritmas ose sheshazi, a do të zhdukej kush përveç popullit keqbërës?”]]></translation>
<footnotes></footnotes>
</aya>
<aya number="48">
<translation><![CDATA[Ne i çojmë të dërguarit vetëm si sjellës të lajmeve të mira dhe qortues. Pra kushdo që i beson ata dhe bën mirë, nuk do të frikësohet e as nuk do të pikëllohet.]]></translation>
<footnotes></footnotes>
</aya>
<aya number="49">
<translation><![CDATA[Kurse ata që mohojnë shpalljet tona, do t’i godasë dënimi për shkak të mohimit.]]></translation>
<footnotes></footnotes>
</aya>
<aya number="50">
<translation><![CDATA[Thuaj: “Unë nuk ju them se zotëroj thesaret e Allahut apo se e di të padukshmen dhe as nuk them se jam engjëll. Unë ndjek vetëm atë që më shpallet”. Thuaj: “A barazohet i verbri me atë që sheh? A s’po mendoni?”]]></translation>
<footnotes></footnotes>
</aya>
<aya number="51">
<translation><![CDATA[Paralajmëroji (me Kuran) ata që i frikësohen daljes para Zotit të tyre, se atëherë nuk do të kenë as mbrojtës, as ndihmës tjetër përveç Tij, me qëllim që të ruhen nga gjynahet.]]></translation>
<footnotes></footnotes>
</aya>
<aya number="52">
<translation><![CDATA[Mos i dëbo ata që i luten Zotit të vet në mëngjes e mbrëmje, duke e dëshiruar Fytyrën (mirësinë) e Tij! Ti nuk je aspak përgjegjës për ata e as ata nuk janë përgjegjës për ty. Nëse ti i dëbon ata, atëherë do të jesh keqbërës.]]></translation>
<footnotes></footnotes>
</aya>
<aya number="53">
<translation><![CDATA[Kështu, Ne i kemi bërë disa prej tyre si sprovë për të tjerët, që të thonë: “Vallë, këta janë ata prej nesh, që Allahu u ka dhuruar mirësi?!” - A mos vallë, Allahu nuk i njeh më mirë ata që i janë mirënjohës?]]></translation>
<footnotes></footnotes>
</aya>
<aya number="54">
<translation><![CDATA[Kur të vijnë te ti ata që besojnë në shpalljet Tona, thuaj: “Paqja qoftë mbi ju!”. Zoti juaj ia ka bërë detyrim Vetes mëshirën. Nëse dikush nga ju bën ndonjë vepër të keqe pa e ditur, e pastaj pendohet e përmirësohet, ai do ta gjejë Allahun Falës dhe Mëshirues.]]></translation>
<footnotes></footnotes>
</aya>
<aya number="55">
<translation><![CDATA[Ne kështu i shpjegojmë hollësisht shpalljet, në mënyrë që të qartësohet rruga e njerëzve të këqij.]]></translation>
<footnotes></footnotes>
</aya>
<aya number="56">
<translation><![CDATA[Thuaj: “Mua më është ndaluar t’i adhuroj ata, të cilëve ju u luteni në vend të Allahut “. Thuaj: “Unë nuk i ndjek dëshirat tuaja të kota, sepse atëherë do të isha i humbur dhe nuk do të isha nga ata që janë në rrugë të drejtë”.]]></translation>
<footnotes></footnotes>
</aya>
<aya number="57">
<translation><![CDATA[Thuaj: “Unë kam provë të qartë nga Zoti im, por ju e përgënjeshtroni atë. Ajo që ju kërkoni me nxitim, nuk është në pushtetin tim. Vendimi i takon vetëm Allahut. Ai e shpall të vërtetën dhe Ai është Gjykatësi më i mirë”.]]></translation>
<footnotes></footnotes>
</aya>
<aya number="58">
<translation><![CDATA[Thuaj: “Sikur ta kisha në dorë atë që kërkoni ju, shpejt e shpejt do të sqarohej puna midis meje dhe jush." Allahu i di më së miri keqbërësit.]]></translation>
<footnotes></footnotes>
</aya>
<aya number="59">
<translation><![CDATA[Ai i ka çelësat e së padukshmes dhe vetëm Ai i njeh ato. Ai e di ç’ka në tokë dhe në det; asnjë gjeth nuk bie, pa e ditur Ai dhe nuk ekziston asnjë kokërr në errësirën e tokës, as e njomë, as e thatë, që të mos jetë shënuar në Librin e qartë (Leuhi Mahfudh).]]></translation>
<footnotes></footnotes>
</aya>
<aya number="60">
<translation><![CDATA[Ai jua merr shpirtrat (ju vë në gjumë) natën, duke e ditur ç’keni bërë ditën, pastaj ju zgjon që të plotësoni kohën tuaj të caktuar për të jetuar. Në fund, tek Ai do të ktheheni dhe Ai do t’ju tregojë gjithçka që keni bërë.]]></translation>
<footnotes></footnotes>
</aya>
<aya number="61">
<translation><![CDATA[Ai është Sunduesi mbi robërit e Vet. Ai ju dërgon rojtarë (engjëj) të cilët, kur ndonjërit nga ju i vjen vdekja, ia marrin shpirtin, duke mos bërë kurrfarë lëshimi.]]></translation>
<footnotes></footnotes>
</aya>
<aya number="62">
<translation><![CDATA[Pastaj të gjithë do të kthehen tek Allahu, Zoti tyre i vërtetë. Vetëm Atij i takon të gjykojë dhe Ai është më i shpejtë në llogari.]]></translation>
<footnotes></footnotes>
</aya>
<aya number="63">
<translation><![CDATA[Thuaju: “Kush ju shpëton nga errësira e tokës dhe e detit, kur i luteni Atij haptazi dhe fshehurazi (duke thënë): “Nëse Ai na shpëton prej këtyre (rreziqeve), vërtet do të bëhemi mirënjohës”.]]></translation>
<footnotes></footnotes>
</aya>
<aya number="64">
<translation><![CDATA[Thuaj: “Allahu ju shpëton nga ato dhe nga çdo e keqe tjetër, por prapëseprapë ju adhuroni të tjerë veç Tij”.]]></translation>
<footnotes></footnotes>
</aya>
<aya number="65">
<translation><![CDATA[Thuaj: “Ai ka fuqi t’ju ndëshkojë prej së larti ose nga poshtë këmbëve tuaja, ose t’ju përçajë në grupe e të vuani nga duart e njëri tjetrit." Shih si ua shpjegojmë shpalljet, që ata të mund të kuptojnë!]]></translation>
<footnotes></footnotes>
</aya>
<aya number="66">
<translation><![CDATA[Por populli yt e quan të gënjeshtërt atë (Kuranin), ndonëse ai është i vërtetë. Thuaj: “Unë nuk jam rojtari juaj.]]></translation>
<footnotes></footnotes>
</aya>
<aya number="67">
<translation><![CDATA[Do të vijë koha, kur çdo profeci do të përmbushet dhe ju do ta merrni vesh.”]]></translation>
<footnotes></footnotes>
</aya>
<aya number="68">
<translation><![CDATA[Kur t’i shohësh ata të nënçmojnë shpalljet Tona, largohu prej tyre, derisa të kalojnë në bisedë tjetër! E, nëse djalli të bën të harrosh, sapo të përmendesh, mos rri me keqbërësit!]]></translation>
<footnotes></footnotes>
</aya>
<aya number="69">
<translation><![CDATA[Ata që i frikësohen Allahut, s’kanë kurrfarë përgjegjësie për gjynahet e mohuesve, por ua kujtojmë vetëm që të ruhen nga e keqja.]]></translation>
<footnotes></footnotes>
</aya>
<aya number="70">
<translation><![CDATA[Largohuni nga ata që fenë e tyre e marrin si lojë dhe dëfrim e që janë mashtruar nga jeta e kësaj bote. Këshilloji ata me Kuranin, me qëllim që të mos i humbasin shpirtrat e tyre për shkak të veprave të veta. Përveç Allahut, ata nuk do të kenë as ndihmës, as ndërmjetës. Edhe sikur të ofrojnë çdo lloj shpagimi, nuk do t’u pranohet. Këta janë ata që do të lihen në humbje për shkak të veprave që kanë bërë. Ata do të pinë ujë të valuar dhe do të kenë dënim të dhembshëm për shkak të mosbesimit të tyre.]]></translation>
<footnotes></footnotes>
</aya>
<aya number="71">
<translation><![CDATA[Thuaj: “A të adhurojmë në vend të Allahut çfarë nuk na sjell as dobi, as dëm?! A të kthehemi mbrapsht, pasi Allahu na udhëzoi, duke u bërë si i magjepsuri nga djajtë, që sillet i çoroditur nëpër tokë, ndonëse shokët e thërrasin në rrugë të drejtë: “Eja tek ne”?! Thuaj: “Udhëzimi i Allahut është i vetmi udhëzim i drejtë! Ne jemi të urdhëruar t’i nënshtrohemi Zotit të botëve,]]></translation>
<footnotes></footnotes>
</aya>
<aya number="72">
<translation><![CDATA[të falim namazin dhe ta kemi frikë Atë.” Dhe është Ai, para të Cilit do të tuboheni.]]></translation>
<footnotes></footnotes>
</aya>
<aya number="73">
<translation><![CDATA[Është Ai që i ka krijuar qiejt dhe Tokën për një qëllim. Ditën kur Ai thotë “Bëhu”, ajo bëhet. Fjala e Tij është e Vërteta dhe Atij i përket pushteti Ditën kur fryhet në Sur[94]. Ai e di të padukshmen dhe të dukshmen dhe Ai është i Urti dhe i Gjithëdijshmi”.]]></translation>
<footnotes><![CDATA[[94] Suri është një bri që do të fryhet nga engjëlli Israfil dy herë: herën e parë për të lajmëruar ardhjen e Kiametit; dhe herën e dytë për të lajmëruar fillimin e ringjalljes.]]></footnotes>
</aya>
<aya number="74">
<translation><![CDATA[Trego për Ibrahimin, kur ai i tha të atit, Azerit: “A do t’i adhurosh idhujt si zotat e tu?! Unë vërtet po shoh se ti dhe populli yt jeni në humbje të madhe”.]]></translation>
<footnotes></footnotes>
</aya>
<aya number="75">
<translation><![CDATA[Dhe kështu, Ne ia treguam Ibrahimit mbretërinë e qiejve dhe të Tokës, që ai të bëhej nga ata që besojnë vendosmërisht.]]></translation>
<footnotes></footnotes>
</aya>
<aya number="76">
<translation><![CDATA[Kur ra nata, ai pa një yll dhe tha: “Ky është Zoti im!” Por, kur perëndoi ylli, ai tha: “Nuk i dua ata që perëndojnë”.]]></translation>
<footnotes></footnotes>
</aya>
<aya number="77">
<translation><![CDATA[Kur pa Hënën duke lindur, tha: “Ky është Zoti im!” Por, pasi ajo perëndoi, ai tha: “Nëse Zoti im nuk më udhëzon në rrugën e mbarë, me siguri do të bëhem njëri nga të humburit”.]]></translation>
<footnotes></footnotes>
</aya>
<aya number="78">
<translation><![CDATA[Kur vërejti Diellin duke lindur, ai thërriti: “Ky është Zoti im, ky është më i madhi!” Por, pasi dielli perëndoi, ai tha: “O populli im, unë jam larg nga idhujt që ju ia shoqëroni Allahut në adhurim!]]></translation>
<footnotes></footnotes>
</aya>
<aya number="79">
<translation><![CDATA[Unë e kthej fytyrën time nga Ai që i ka krijuar qiejt dhe Tokën, duke qenë besimtar i vërtetë, dhe nuk jam nga idhujtarët”!]]></translation>
<footnotes></footnotes>
</aya>
<aya number="80">
<translation><![CDATA[Dhe, kur populli i tij polemizoi me të, ai tha: “Doni të polemizoni me mua për Allahun, ndërkohë që Ai më ka udhëzuar në rrugën e drejtë?! Unë nuk i kam frikë idhujt tuaj, sepse vetëm po të dojë Zoti im, ata mund të më lëndojnë. Zoti im, me dijeninë e vet ka përfshirë çdo gjë. A nuk po mendoni?]]></translation>
<footnotes></footnotes>
</aya>
<aya number="81">
<translation><![CDATA[E si të frikësohem nga zotat tuaj të rremë, ndërkohë që ju nuk keni frikë t’i shoqëroni Allahut idhuj, për të cilët Ai nuk ju ka zbritur kurrfarë argumenti?! Cili nga ne e meriton të jetë i sigurt? Më thoni, nëse njihni të vërtetën!]]></translation>
<footnotes></footnotes>
</aya>
<aya number="82">
<translation><![CDATA[Sa për ata që besojnë dhe nuk e molepsin besimin e tyre me padrejtësi (idhujtari), pikërisht atyre u takon siguria dhe ata janë të udhëzuar.”]]></translation>
<footnotes></footnotes>
</aya>
<aya number="83">
<translation><![CDATA[Ky është argumenti Ynë, të cilin Ne ia dhamë Ibrahimit kundër popullit të tij. Ne ngremë kë të duam në shkallë të lartë. Vërtet, Zoti yt është i Urtë e i Gjithëdijshëm.]]></translation>
<footnotes></footnotes>
</aya>
<aya number="84">
<translation><![CDATA[Ne i dhuruam atij Is'hakun dhe Jakubin. Që të dy këta i udhëzuam në rrugë të drejtë, ashtu siç patëm udhëzuar më parë Nuhun. Ndër pasardhësit e tij Ne udhëzuam Davudin, Sulejmanin, Ejubin, Jusufin, Musain dhe Harunin. Kështu i shpërblejmë punëmirët.]]></translation>
<footnotes></footnotes>
</aya>
<aya number="85">
<translation><![CDATA[Ne udhëzuam edhe Zekerijan, Jahjain, Isain, Iljasin - të gjithë këta kanë qenë nga njerëzit e mirë.]]></translation>
<footnotes></footnotes>
</aya>
<aya number="86">
<translation><![CDATA[Po ashtu, udhëzuam edhe Ismailin, Eljesain, Junusin dhe Lutin - secilin prej tyre e ngritëm mbi të gjithë njerëzit.]]></translation>
<footnotes></footnotes>
</aya>
<aya number="87">
<translation><![CDATA[Ne zgjodhëm dhe udhëzuam në rrugë të drejtë edhe disa nga paraardhësit, pasardhësit dhe vëllezërit e tyre.]]></translation>
<footnotes></footnotes>
</aya>
<aya number="88">
<translation><![CDATA[Ky është udhëzimi i Allahut, të cilin Ai ia jep kujt të dojë nga robërit e Vet. Por, nëse ata adhurojnë zota të tjerë, do t’u humbë çdo gjë nga ajo që kanë bërë.]]></translation>
<footnotes></footnotes>
</aya>
<aya number="89">
<translation><![CDATA[Këta janë ata që u kemi dhënë Librin, Urtësinë dhe Profecinë. E, nëse ata (banorët e Mekës) i mohojnë këto, Ne do t’ia besojmë një populli tjetër që nuk do t’i mohojë.]]></translation>
<footnotes></footnotes>
</aya>
<aya number="90">
<translation><![CDATA[Këta janë ata, të cilët Allahu i ka udhëzuar në rrugën e drejtë, andaj edhe ti (o Muhamed) ndiq rrugën e tyre. Thuaj: “Unë nuk kërkoj nga ju kurrfarë shpërblimi për atë. Ai është vetëm këshillë për të gjithë botët (njerëzit dhe xhindet)”.]]></translation>
<footnotes></footnotes>
</aya>
<aya number="91">
<translation><![CDATA[Ata nuk e vlerësojnë siç duhet Allahun, kur thonë: “Allahu nuk i ka zbritur asgjë njeriut”[95]. Thuaj: “Atëherë, kush e shpalli Librin që solli Musai si dritë dhe udhërrëfyes për njerëzit?! Librin që ju e keni shpërndarë në fletë, ca prej të cilave i tregoni, ndërsa shumicën e fshihni, ndonëse tani keni mësuar diçka që as ju, as etërit tuaj nuk e keni ditur më parë?! Thuaj: “Allahu e ka shpallur (atë Libër)!” Pastaj lëri ata që të argëtohen me gënjeshtrat e tyre.]]></translation>
<footnotes><![CDATA[[95] Sipas disa komentuesve të Kuranit, bëhet fjalë për disa hebrenj që polemizuan me Profetin Muhamed (a.s.).]]></footnotes>
</aya>
<aya number="92">
<translation><![CDATA[Ky (Kuran) është një Libër i bekuar, të cilin ta kemi shpallur ty (o Muhamed), si vërtetues të atij (Teuratit) që gjendet para tij dhe që të paralajmërosh popullin e nënës së qyteteve (Mekës) dhe ata që banojnë rreth saj. Ata që besojnë në jetën e ardhshme, besojnë edhe në të (Kuran) dhe kujdesen për kryerjen e namazit të tyre.]]></translation>
<footnotes></footnotes>
</aya>
<aya number="93">
<translation><![CDATA[Kush është keqbërës më i madh se ai që trillon gënjeshtra për Allahun ose që thotë: “Kjo më është shpallur mua”, ndërkohë që asgjë nuk i është shpallur atij? Ose që thotë: “Unë mund të shpall diçka si ajo që ka shpallur Allahu.” Ah sikur t’i shihje keqbërësit gjatë agonisë së vdekjes, kur engjëjt zgjasin duart (duke thënë): “Dorëzoni shpirtrat tuaj! Sot ju do të ndëshkoheni me dënim poshtërues për shkak të të pavërtetave që keni thënë për Allahun dhe që keni shpërfillur shpalljet e Tij”.]]></translation>
<footnotes></footnotes>
</aya>
<aya number="94">
<translation><![CDATA[(Allahu do t’u thotë): “Tashmë na vini veç e veç, ashtu siç ju krijuam herën e parë, duke lënë pas vetes ato që ju patëm dhuruar. Ne nuk po i shohim me ju ndërmjetësuesit tuaj, për të cilët pretendonit se ishin ortakët e Allahut. Midis jush janë shkëputur të gjitha lidhjet dhe ajo tek e cila shpresonit, ju ka lënë në baltë”.]]></translation>
<footnotes></footnotes>
</aya>
<aya number="95">
<translation><![CDATA[Me të vërtetë, Allahu është Ai që farën dhe bërthamën e bën të mugullojë. Ai e nxjerr të gjallën prej të vdekurës dhe të vdekurën prej të gjallës. Ky është Allahu. Atëherë, përse i largoheni Atij?]]></translation>
<footnotes></footnotes>
</aya>
<aya number="96">
<translation><![CDATA[Ai bën të feksë drita e agimit. Ai e ka bërë natën për pushim, ndërsa Diellin dhe Hënën për të njehsuar kohën. Kjo është urdhëresa e Allahut, të Plotfuqishmit dhe të Gjithëdijshmit.]]></translation>
<footnotes></footnotes>
</aya>
<aya number="97">
<translation><![CDATA[Është Ai që i ka krijuar yjet, për t’ju rrëfyer rrugën në errësirat e tokës dhe të detit. Ne ua kemi shpjeguar qartë shpalljet Tona njerëzve që dinë.]]></translation>
<footnotes></footnotes>
</aya>
<aya number="98">
<translation><![CDATA[Është Ai që ju ka krijuar prej një njeriu të vetëm, që të jetoni dhe të preheni në tokë. Ne ua kemi shpjeguar qartë shpalljet Tona njerëzve që kuptojnë.]]></translation>
<footnotes></footnotes>
</aya>
<aya number="99">
<translation><![CDATA[Është Ai që lëshon nga qielli ujë, nëpërmjet të cilit Ai nxjerr sythat e çdo bime. Prej kësaj Ne nxjerrim gjelbërim, kokrra gruri në kallinj, palma hurme të ngarkuara me kalaveshë të ulët, kopshte rrushi, ulliri dhe shege, që ngjajnë, por që janë të ndryshëm nga njëri-tjetri. Vështroni frytet e tyre kur formohen dhe piqen. Sigurisht që në këto ka shenja për njerëzit që besojnë.]]></translation>
<footnotes></footnotes>
</aya>
<aya number="100">
<translation><![CDATA[Idhujtarët i shohin xhindet si ortakë të Allahut, ndërkohë që Ai i ka krijuar ata. Me padituri, i kanë veshur Atij djem e vajza. I lavdëruar qoftë Ai dhe i lartësuar mbi gjithçka që ia veshin ata!]]></translation>
<footnotes></footnotes>
</aya>
<aya number="101">
<translation><![CDATA[Ai është Krijuesi i qiejve dhe i Tokës! E si mund të ketë Ai fëmijë, ndërkohë që nuk ka bashkëshorte?! Ai ka krijuar çdo gjë dhe është i Dijshëm për çdo gjë.]]></translation>
<footnotes></footnotes>
</aya>
<aya number="102">
<translation><![CDATA[Ky është Allahu, Zoti juaj. S’ka zot tjetër të vërtetë përveç Tij, Krijuesit të çdo gjëje, andaj adhuroni vetëm Atë! Ai është Mbikëqyrës i çdo gjëje!]]></translation>
<footnotes></footnotes>
</aya>
<aya number="103">
<translation><![CDATA[Shikimet njerëzore nuk mund ta arrijnë Atë, ndërkohë që Ai i arrin shikimet e të gjithëve. Ai është Bamirës i pakufi dhe di çdo gjë.]]></translation>
<footnotes></footnotes>
</aya>
<aya number="104">
<translation><![CDATA[(Thuaju o Muhamed): “Tashmë ju kanë ardhur nga Zoti juaj prova të qarta. Ai që i sheh ato, i sjell dobi vetes, ndërsa ai që i mbyll sytë para tyre, i bën dëm vetes. Unë nuk jam rojtari juaj.]]></translation>
<footnotes></footnotes>
</aya>
<aya number="105">
<translation><![CDATA[Kështu, Ne i shpjegojmë shpalljet Tona në mënyra të ndryshme, që ata të thonë: “Ti i ke mësuar këto!” dhe që t’ua bëjmë të qarta njerëzve që dinë (të drejtën).]]></translation>
<footnotes></footnotes>
</aya>
<aya number="106">
<translation><![CDATA[Prandaj ndiq atë që të ka shpallur Zoti yt. S’ka zot të vërtetë veç Tij. Shmangu prej idhujtarëve.]]></translation>
<footnotes></footnotes>
</aya>
<aya number="107">
<translation><![CDATA[Sikur të donte Allahu, ata nuk do të ishin idhujtarë. Ne nuk të kemi bërë ty rojtar të tyre e as që je përgjegjës për ta.]]></translation>
<footnotes></footnotes>
</aya>
<aya number="108">
<translation><![CDATA[Mos i shani idhujt që ata i adhurojnë në vend të Allahut, në mënyrë që ata të mos e shajnë Allahun armiqësisht nga padija. Kështu, Ne ia paraqesim të bukura çdo populli veprat e veta. Pastaj, ata do të kthehen te Zoti i tyre, i Cili do t’i lajmërojë për gjithçka që kanë bërë.]]></translation>
<footnotes></footnotes>
</aya>
<aya number="109">
<translation><![CDATA[Ata betohen solemnisht në Allahun se, nëse iu vjen një mrekulli, ata me siguri do të besojnë. Thuaj: “Mrekullitë janë vetëm te Allahu!” E kush ju siguron se ata, kur t’u vijë një mrekulli, do të besojnë?]]></translation>
<footnotes></footnotes>
</aya>
<aya number="110">
<translation><![CDATA[Ne do t’ua largojmë zemrat dhe shikimet e tyre nga e vërteta, sepse ata nuk e besuan atë (Kuranin) herën e parë. Ne do t’i lëmë ata që të bredhin të verbër në humbje e mosbesim.]]></translation>
<footnotes></footnotes>
</aya>
<aya number="111">
<translation><![CDATA[Edhe sikur t’u dërgonim atyre engjëjt, t’i bënim të vdekurit t’u flisnin atyre dhe t’i tubonin të gjitha gjërat para tyre, ata përsëri nuk do të besonin, nëse Allahu nuk do të donte; por shumica e tyre janë të paditur.]]></translation>
<footnotes></footnotes>
</aya>
<aya number="112">
<translation><![CDATA[Kështu, çdo profeti Ne i kemi caktuar armiq djajtë e njerëzve dhe të xhindeve, të cilët e frymëzojnë njëri-tjetrin me fjalë boshe të zbukuruara për mashtrim. Por, sikur të donte Zoti yt, ata nuk do të bënin kështu, prandaj lëri ata dhe trillimet e tyre.]]></translation>
<footnotes></footnotes>
</aya>
<aya number="113">
<translation><![CDATA[Lëri zemrat e atyre që nuk besojnë në Ditën e Kiametit, që të priren nga mashtrimi dhe të kënaqen me të e le të bëjnë gjynahet që kanë bërë.]]></translation>
<footnotes></footnotes>
</aya>
<aya number="114">
<translation><![CDATA[Thuaj: “Vallë, a të kërkoj tjetër gjykatës përveç Allahut, kur është Ai që ju ka zbritur këtë Libër të hollësishëm?!” Ata që Ne u kemi dhënë Shkrimet e shenjta, e dinë se Kurani është me të vërtetë i zbritur nga Zoti yt. Prandaj, kurrsesi mos u bëj nga ata që dyshojnë!]]></translation>
<footnotes></footnotes>
</aya>
<aya number="115">
<translation><![CDATA[Të përkryera janë fjalët e Zotit tënd në vërtetësi dhe drejtësi; fjalët e Tij askush nuk mund t’i ndryshojë. Ai dëgjon çdo gjë dhe di çdo gjë.]]></translation>
<footnotes></footnotes>
</aya>
<aya number="116">
<translation><![CDATA[Nëse i bindesh shumicës së njerëzve që gjenden në tokë, ata do të të shmangin nga rruga e Allahut. Ata ndjekin vetëm hamendjet. Ata vetëm gënjejnë.]]></translation>
<footnotes></footnotes>
</aya>
<aya number="117">
<translation><![CDATA[Në të vërtetë, Zoti yt i njeh më së miri ata që i shmangen rrugës së Tij dhe i di më së miri ata që janë në rrugë të drejtë.]]></translation>
<footnotes></footnotes>
</aya>
<aya number="118">
<translation><![CDATA[Hani vetëm atë mish, gjatë therjes së të cilit është përmendur emri i Allahut, nëse vërtet besoni në shpalljet e Tij.]]></translation>
<footnotes></footnotes>
</aya>
<aya number="119">
<translation><![CDATA[E përse të mos e hani atë që është therur me emrin e Allahut, kur Ai tashmë jua ka shpjeguar ç’është e ndaluar, përveçse kur jeni në shtrëngesë?! Shumë njerëz i largojnë të tjerët nga rruga e drejtë nga padija dhe nga dëshirat e tyre të kota. Në të vërtetë, Zoti yt i njeh më së miri ata që e kanë kaluar kufirin.]]></translation>
<footnotes></footnotes>
</aya>
<aya number="120">
<translation><![CDATA[Largohuni nga gjynahet e hapëta dhe të fshehta, sepse, ata që kanë bërë gjynahe, patjetër që do të ndëshkohen për atë që kanë vepruar.]]></translation>
<footnotes></footnotes>
</aya>
<aya number="121">
<translation><![CDATA[Mos hani asnjë mish që nuk është therur me emrin e Allahut, sepse kjo është gjynah! Në të vërtetë, djajtë i nxisin miqtë e vet që t’ju kundërshtojnë ju. E nëse ju u bindeni atyre, me siguri që edhe ju do të ishit idhujtarë.]]></translation>
<footnotes></footnotes>
</aya>
<aya number="122">
<translation><![CDATA[A barazohet i vdekuri që Ne e ngjallëm dhe i dhamë dritë me të cilën ecën midis njerëzve, me atë që është në errësirë e nuk mund të dalë prej saj?! Kësisoj, jobesimtarëve u duken të bukura veprat që bëjnë.]]></translation>
<footnotes></footnotes>
</aya>
<aya number="123">
<translation><![CDATA[Kështu, Ne kemi bërë në çdo qytet që keqbërësit më të mëdhenj të ngrenë kurthe. Mirëpo, kurthet ia ngrenë vetëm vetvetes e nuk e ndiejnë.]]></translation>
<footnotes></footnotes>
</aya>
<aya number="124">
<translation><![CDATA[Kur atyre u vjen ndonjë mrekulli, thonë: “Ne nuk do të besojmë derisa të mos na jepet diçka, si ajo që u është dhënë të dërguarve të Allahut.” Allahu e di më mirë se kujt ia jep mesazhin e Vet. Atyre që kanë bërë gjynahe, do t’u vijë një poshtërim nga ana e Allahut dhe ndëshkim i ashpër për shkak të kurtheve që ngrinin.]]></translation>
<footnotes></footnotes>
</aya>
<aya number="125">
<translation><![CDATA[Allahu ia hap zemrën për (të pranuar) Islamin atij që dëshiron ta udhëzojë, ndërsa atij që dëshiron ta lërë në humbje, (ia mbyll zemrën e) ia shtrëngon gjoksin si të jetë duke u ngjitur në qiell. Kështu, Allahu, i ndëshkon ata që nuk besojnë.]]></translation>
<footnotes></footnotes>
</aya>
<aya number="126">
<translation><![CDATA[Kjo është rruga e drejtë e Zotit tënd. Ne ua kemi shpjeguar shpalljet Tona njerëzve që ua vënë veshin.]]></translation>
<footnotes></footnotes>
</aya>
<aya number="127">
<translation><![CDATA[Ata do të kenë Shtëpinë e shpëtimit te Zoti i tyre. Ai do të jetë Mbrojtësi i tyre, si shpërblim për veprat që kanë bërë.]]></translation>
<footnotes></footnotes>
</aya>
<aya number="128">
<translation><![CDATA[Ditën kur Ai do t’i tubojë të gjithë, do të thotë: “O tog i xhindeve! Ju keni mashtruar shumë njerëz!” - Ithtarët e tyre midis njerëzve do të thonë: “O Zoti ynë! Ne u kënaqëm me njëri tjetrin dhe arritëm në afatin tonë, të cilin na e pate caktuar Ti”. Allahu do të thotë: “Zjarri është vendbanimi juaj. Atje do të qëndroni përherë, veç nëse Allahu dëshiron ndryshe. Zoti yt është vërtet i Urtë e i Gjithëdijshëm.]]></translation>
<footnotes></footnotes>
</aya>
<aya number="129">
<translation><![CDATA[E kështu, Ne u japim pushtet disa keqbërësve mbi të tjerët, si dënim për veprat e tyre të këqija.]]></translation>
<footnotes></footnotes>
</aya>
<aya number="130">
<translation><![CDATA[“O tog i xhindeve dhe i njerëzve, a nuk ju patën ardhur të dërguar nga mesi juaj, për t’ju treguar shpalljet Tona dhe për t’ju paralajmëruar takimin me këtë ditë?” Ata do të thonë: “Ne dëshmojmë kundër vetes sonë”. Vërtet, jeta e kësaj bote i mashtroi ata, kështu që ata do të dëshmojnë kundër vetes se kanë qenë mohues.]]></translation>
<footnotes></footnotes>
</aya>
<aya number="131">
<translation><![CDATA[Kjo ndodh sepse Zoti yt nuk e shkatërron asnjë vend për veprat e tyre të gabuara, pa i paralajmëruar banorët e tij.]]></translation>
<footnotes></footnotes>
</aya>
<aya number="132">
<translation><![CDATA[Secili do të ketë shkallën e tij, sipas veprave që ka bërë. Zoti yt nuk është i paditur për veprat e tyre.]]></translation>
<footnotes></footnotes>
</aya>
<aya number="133">
<translation><![CDATA[Zoti yt është i Vetëmjaftueshmi dhe Zotëruesi i mëshirës. Nëse do, ju zhduk dhe sjell pas jush çfarë të dojë, ashtu si ju ka krijuar nga pasardhësit e popujve të tjerë.]]></translation>
<footnotes></footnotes>
</aya>
<aya number="134">
<translation><![CDATA[Ajo që ju është premtuar, me të vërtetë do t’ju arrijë e ju nuk mund t’i ikni asaj.]]></translation>
<footnotes></footnotes>
</aya>
<aya number="135">
<translation><![CDATA[Thuaj: “O populli im, punoni në drejtimin tuaj, ndërkohë që edhe unë bëj timen. Së shpejti do ta merrni vesh se për kë do të jetë fundi i mirë. Njëmend, keqbërësit nuk do të shpëtojnë.]]></translation>
<footnotes></footnotes>
</aya>
<aya number="136">
<translation><![CDATA[Ata[96] kanë caktuar për Allahun pjesë nga drithi dhe kafshët shtëpiake, të cilat i ka krijuar Ai dhe thonë sipas hamendjes së tyre: “Kjo është për Allahun, ndërsa kjo është për idhujt tanë”. Mirëpo ajo pjesë që është për idhujt e tyre, nuk arrin te Zoti, kurse ajo që ata e kanë caktuar për Allahun - ajo arrin te idhujt e tyre. Sa gjykim të shëmtuar bëjnë ata!]]></translation>
<footnotes><![CDATA[[96] Paganët arabë.]]></footnotes>
</aya>
<aya number="137">
<translation><![CDATA[Shumë paganëve, idhujt e tyre ua kanë bërë t’u duket e bukur vrasja e fëmijëve të tyre, për t’i shkatërruar dhe për t’ua pështjelluar besimin. Sikur të donte Allahu, ata nuk do ta bënin atë. Lërini ata dhe trillimet e tyre.]]></translation>
<footnotes></footnotes>
</aya>
<aya number="138">
<translation><![CDATA[Ata thonë sipas hamendjes së tyre: “Këto bagëti shtëpiake dhe këto e këto bimë janë të ndaluara, nuk mund t’i hajë askush, përveç atyre që ua lejojmë ne”. Disa kafshë shtëpiake ata i kanë bërë të ndaluara për ngarkim, ndërsa disa bagëti i therin pa e përmendur emrin e Allahut, duke trilluar gënjeshtra për Të. Ai do t’i ndëshkojë ata për gënjeshtrat e trilluara.]]></translation>
<footnotes></footnotes>
</aya>
<aya number="139">
<translation><![CDATA[Ata thonë gjithashtu: “Ajo që gjendet në barkun e këtyre bagëtive, u përket vetëm meshkujve tanë, kurse për gratë tona janë të ndaluara”. Por, nëse lindin të ngordhura, ata të gjithë (burra e gra) janë pjesëmarrës në të”. Allahu do t’i ndëshkojë ata për çfarë i veshin Atij. Ai është vërtet i Urtë dhe i Gjithëdijshëm.]]></translation>
<footnotes></footnotes>
</aya>
<aya number="140">
<translation><![CDATA[Të humbur janë ata që i vrasin fëmijët e tyre nga mendjelehtësia dhe padija dhe i bëjnë të ndaluara ato që ua ka dhuruar Allahu, duke trilluar kështu gënjeshtra rreth Allahut. Ata janë të devijuar dhe aspak të udhëzuar.]]></translation>
<footnotes></footnotes>
</aya>
<aya number="141">
<translation><![CDATA[Është Ai që ka krijuar kopshte vreshtash të larta dhe të shtruara, hurma dhe bimë, me shije të ndryshme, ullinj e shegë, të ngjashme dhe të ndryshme. Hani frutat e tyre kurdo që të prodhojnë dhe jepni atë që është detyrë në ditën e vjeljes së tyre! Por mos e teproni, se Allahu nuk i do ata që e teprojnë!]]></translation>
<footnotes></footnotes>
</aya>
<aya number="142">
<translation><![CDATA[Ai ka krijuar disa bagëti për ngarkim dhe për ushqim. Hani nga ato që jua ka dhuruar Allahu dhe mos ndiqni gjurmët e djallit. Ai është për ju armik i hapur.]]></translation>
<footnotes></footnotes>
</aya>
<aya number="143">
<translation><![CDATA[Ai ju ka dhënë tetë lloje bagëtish në çifte. Merr dy llojet[97] për dhentë dhe dy për dhitë. Thuaju[98]: “A i ka ndaluar Allahu dy meshkujt ose dy femrat, ose atë që mbajnë në bark dy femrat?” Lajmëromëni mua me dije të saktë, nëse ajo që thoni është e vërtetë!]]></translation>
<footnotes><![CDATA[[97] Llojin mashkull dhe llojin femër. [98] Pra, thuaju paganëve, o Muhamed!]]></footnotes>
</aya>
<aya number="144">
<translation><![CDATA[Merr dy llojet për devetë edhe dy për lopët. Thuaju: “A i ka ndaluar Allahu meshkujt apo femrat ose atë që e mbajnë në bark dy femrat? Apo mos keni qenë të pranishëm kur Allahu ju ka urdhëruar për këtë? Atëherë, kush është më keqbërës se ai që shpif gënjeshtra rreth Allahut, për t’i shpënë njerëzit në humbje nga padija? Pa dyshim, Allahu nuk i çon në rrugë të drejtë keqbërësit.]]></translation>
<footnotes></footnotes>
</aya>
<aya number="145">
<translation><![CDATA[Thuaj: “Unë nuk gjej në atë që më është shpallur mua asgjë që e ndalon njeriun të hajë çfarë të dojë, përveç kafshëve të ngordhura, gjakut të derdhur, mishit të derrit – se këto janë të ndyta – dhe mishit që është therur në emër të dikujt tjetër në vend të Allahut. Por kushdo që detyrohet nga nevoja të hajë ndonjë gjë prej këtyre, pa dashur të bëjë gjynah dhe pa e kaluar kufirin, nuk do të fajësohet. Vërtet, Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="146">
<translation><![CDATA[Ne ua ndaluam hebrenjve (të hanin) të gjitha kafshët që kanë kthetra (ose njëthundrakët), ndërsa nga lopët e delet, atyre ua ndaluam dhjamin e brendshëm të tyre, me përjashtim të dhjamit të shpinës ose të zorrëve, ose atë që është i lidhur me eshtra. Me këtë, Ne i ndëshkuam ata për shkak të mosbindjes së tyre. Ne, pa dyshim, themi të vërtetën.]]></translation>
<footnotes></footnotes>
</aya>
<aya number="147">
<translation><![CDATA[Prandaj, nëse ata të quajnë gënjeshtar, thuaju: “Zoti juaj është zotërues i mëshirës së gjerë, por ndëshkimi i Tij nuk do të prapësohet nga populli keqbërës”.]]></translation>
<footnotes></footnotes>
</aya>
<aya number="148">
<translation><![CDATA[Idhujtarët do të thonë: “Sikur të donte Allahu, nuk do të adhuronim tjetër veç Tij as ne, as baballarët tanë dhe ne nuk do të kishim bërë të ndaluar asgjë”. Kështu mohonin edhe ata para tyre, derisa shijuan dënimin tonë. Thuaju: “A keni ndonjë provë të na paraqitni? Ju mbështeteni vetëm në hamendje dhe jeni vetëm gënjeshtarë”.]]></translation>
<footnotes></footnotes>
</aya>
<aya number="149">
<translation><![CDATA[Thuaju: “Allahu ka argumentin më bindës dhe, po të donte Ai, të gjithëve do t’ju përudhte në rrugë të drejtë!”]]></translation>
<footnotes></footnotes>
</aya>
<aya number="150">
<translation><![CDATA[Thuaj: “Sillni dëshmitarët tuaj që dëshmojnë se Allahu e ka ndaluar këtë!” E, nëse dëshmojnë (duke gënjyer), ti mos dëshmo me ata. Mos i ndiq dëshirat e kota të atyre që hedhin poshtë shpalljet Tona, nuk besojnë në Botën e përtejme dhe sajojnë zota të tjerë të barabartë me Zotin e tyre!]]></translation>
<footnotes></footnotes>
</aya>
<aya number="151">
<translation><![CDATA[Thuaju: “Ejani t’ju lexoj çfarë ju ka urdhëruar Allahu: që të mos i shoqëroni Atij asgjë (në adhurim); që të silleni mirë me prindërit; që të mos vrisni fëmijët tuaj për shkak të varfërisë, sepse Ne ju ushqejmë ju dhe ata; që të mos i afroheni veprave të turpshme, qofshin ato të hapëta apo të fshehta dhe që të mos ia merrni tjetrit jetën, të cilën Allahu e ka shenjtëruar, përveçse kur e kërkon drejtësia (e ligji). Këto ju porosit Ai, me qëllim që të kuptoni.”]]></translation>
<footnotes></footnotes>
</aya>
<aya number="152">
<translation><![CDATA[Dhe mos iu qasni pasurisë së jetimit, përveçse për ta rregulluar, derisa të mbërrijë pjekurinë! Kryejeni drejt matjen dhe peshimin; Ne nuk ngarkojmë askënd përtej mundësisë së tij! Kur të flisni, thoni të vërtetën, qoftë edhe për të afërmit tuaj! Plotësojani besën e dhënë Allahut! Këto ju porosit Ai që të mos harroni.]]></translation>
<footnotes></footnotes>
</aya>
<aya number="153">
<translation><![CDATA[Kjo është rruga Ime e drejtë; prandaj ndiqeni e mos shkoni rrugëve të tjera që t’ju shmangin nga rruga e Tij. Kjo është ajo që ju porosit Ai për t’u ruajtur nga të këqijat.]]></translation>
<footnotes></footnotes>
</aya>
<aya number="154">
<translation><![CDATA[Ne i dhamë Musait Librin si plotësim (të mirësisë Sonë) për atë që vepron mirë, si shpjegim për çdo gjë dhe si udhërrëfyes e mëshirë, që ata (hebrenjtë) të mund të besonin në takimin me Zotin e tyre.]]></translation>
<footnotes></footnotes>
</aya>
<aya number="155">
<translation><![CDATA[Ky Libër që kemi shpallur, është i bekuar, prandaj ndiqeni dhe druajuni kundërshtimit, në mënyrë që të mëshiroheni]]></translation>
<footnotes></footnotes>
</aya>
<aya number="156">
<translation><![CDATA[dhe që të mos thoni: “Shkrimet e shenjta u janë shpallur vetëm dy sekteve[99] para nesh, ndërsa Ne nuk kemi ditur gjë çfarë mësonin ata”.]]></translation>
<footnotes><![CDATA[[99] Hebrenjve dhe të krishterëve.]]></footnotes>
</aya>
<aya number="157">
<translation><![CDATA[Ose që të mos thoni: “Sikur Shkrimet e shenjta të na ishin shpallur neve, ne do të ishim më të udhëzuar se ata”. Pra, ju ka ardhur nga Zoti juaj provë e qartë, udhërrëfim dhe mëshirë! Atëherë, kush është më keqbërës se ai që i përgënjeshtron shpalljet e Allahut dhe largohet nga ato? Ne, do t’i ndëshkojmë me dënim të rëndë ata që shmangen nga shpalljet Tona, për shkak se u larguan.]]></translation>
<footnotes></footnotes>
</aya>
<aya number="158">
<translation><![CDATA[A mos vallë presin ata t’u vijnë engjëjt ose të vijë Zotit yt, ose të vijnë disa shenja të Zotit tënd? Ditën kur të vijnë disa shenja të Zotit tënd, atëherë nuk do t’i bëjë dobi askujt besimi i tij, nëse nuk ka besuar më parë ose nuk ka bërë ndonjë të mirë me besimin e tij! Thuaju: “Pritni, se edhe ne po presim!”.]]></translation>
<footnotes></footnotes>
</aya>
<aya number="159">
<translation><![CDATA[Me të vërtetë, ti s’ke të bësh fare me ata që e përçajnë fenë e tyre dhe shndërrohen në sekte. Te Allahu është puna e tyre e pastaj Ai do t’u tregojë çfarë patën punuar.]]></translation>
<footnotes></footnotes>
</aya>
<aya number="160">
<translation><![CDATA[Kush bën një vepër të mirë, do të shpërblehet dhjetëfish. Kush bën një vepër të keqe, do të dënohet vetëm sipas gjynahut që ka bërë dhe nuk do t’i bëhet kurrfarë padrejtësie.]]></translation>
<footnotes></footnotes>
</aya>
<aya number="161">
<translation><![CDATA[Thuaj: “Me të vërtetë, Zoti im më ka udhëzuar në rrugë të drejtë, në fenë e vërtetë, fenë e pastër të Ibrahimit besimplotë, i cili nuk ka qenë adhurues i idhujve”.]]></translation>
<footnotes></footnotes>
</aya>
<aya number="162">
<translation><![CDATA[Thuaj: “Në të vërtetë, namazi im, kurbani im, jeta ime dhe vdekja ime, i përkasin vetëm Allahut, Zotit të botëve.]]></translation>
<footnotes></footnotes>
</aya>
<aya number="163">
<translation><![CDATA[Ai nuk ka asnjë ortak. Kështu jam urdhëruar dhe unë jam i pari që i nënshtrohem Atij”.]]></translation>
<footnotes></footnotes>
</aya>
<aya number="164">
<translation><![CDATA[Thuaj: “A mos vallë do të kërkoj unë tjetër zot, përveç Allahut, kur Ai është Zoti i gjithçkaje? Kushdo që bën diçka, punon për vete dhe askush nuk ngarkohet me barrën e tjetrit. Pastaj të gjithë do të ktheheni te Zoti juaj dhe Ai do t’ju tregojë për kundërshtitë që kishit mes jush.]]></translation>
<footnotes></footnotes>
</aya>
<aya number="165">
<translation><![CDATA[Ai ju ka bërë pasardhës të njëri-tjetrit në Tokë dhe ka ngritur në shkallë disa nga ju mbi të tjerët, për t’ju provuar në atë që ju ka dhënë. Sigurisht që Zoti yt është i shpejtë në dënim, por, në të vërtetë, Ai është edhe Falës e Mëshirëplotë.]]></translation>
<footnotes></footnotes>
</aya>
</sura>
<sura number="7">
<aya number="1">
<translation><![CDATA[Elif Lâm Mîm Sâd.]]></translation>
<footnotes></footnotes>
</aya>
<aya number="2">
<translation><![CDATA[Ky Libër të është shpallur ty; le të mos ketë kurrfarë shtrëngimi në zemrën tënde për shkak të tij! Ai të është shpallur, që nëpërmjet tij të paralajmërosh jobesimtarët dhe të këshillosh besimtarët.]]></translation>
<footnotes></footnotes>
</aya>
<aya number="3">
<translation><![CDATA[Ndiqni atë që ju është zbritur nga Zoti juaj e mos ndiqni mbrojtës të tjerë, përveç Tij. Sa pak që i pranoni këshillat!]]></translation>
<footnotes></footnotes>
</aya>
<aya number="4">
<translation><![CDATA[Sa shumë qytete kemi rrënuar Ne! Dënimi Ynë u erdhi natën ose ditën kur ata pushonin.]]></translation>
<footnotes></footnotes>
</aya>
<aya number="5">
<translation><![CDATA[Kur iu erdhi dënimi, thirrja e tyre e vetme ishte: “Ne kemi qenë vërtet keqbërës!”]]></translation>
<footnotes></footnotes>
</aya>
<aya number="6">
<translation><![CDATA[Pa dyshim, Ne do të kërkojmë llogari prej popujve që u kemi çuar të dërguar, e patjetër që do t’i pyesim edhe të dërguarit.]]></translation>
<footnotes></footnotes>
</aya>
<aya number="7">
<translation><![CDATA[Dhe do t’jua paraqesim gjithçka që kanë bërë, sepse i dimë plotësisht dhe kemi qenë të pranishëm.]]></translation>
<footnotes></footnotes>
</aya>
<aya number="8">
<translation><![CDATA[Peshimi (i veprave) atë ditë do të jetë i drejtë. Ata që u rëndon peshorja me vepra të mira, do të jenë të shpëtuar;]]></translation>
<footnotes></footnotes>
</aya>
<aya number="9">
<translation><![CDATA[kurse ata që e kanë të lehtë peshoren me vepra të mira, do të humbin veten e tyre, për shkak se mohuan shpalljet Tona.]]></translation>
<footnotes></footnotes>
</aya>
<aya number="10">
<translation><![CDATA[Ne ju kemi vendosur në tokë dhe aty ju kemi dhënë çfarë ju nevojitet për jetesë. Eh, sa pak mirënjohës që jeni!]]></translation>
<footnotes></footnotes>
</aya>
<aya number="11">
<translation><![CDATA[Ne ju krijuam e pastaj ju dhamë formën; e u thamë engjëjve: “Përuljuni në sexhde Ademit!” – Të gjithë iu përulën, përveç Iblisit. Ai nuk ishte nga ata që u përulën.]]></translation>
<footnotes></footnotes>
</aya>
<aya number="12">
<translation><![CDATA[Allahu tha: “Çfarë të pengoi ty të mos përuleshe, kur të urdhërova?” Ai u përgjigj: “Unë jam më i mirë se ai. Mua më krijove nga zjarri, kurse atë e krijove nga balta”.]]></translation>
<footnotes></footnotes>
</aya>
<aya number="13">
<translation><![CDATA[Allahu i tha: “Atëherë, zbrit prej andej (Xhenetit)! Ti nuk ke të drejtë që të krenohesh në të! Shporru, me të vërtetë, ti je prej të poshtëruarve”.]]></translation>
<footnotes></footnotes>
</aya>
<aya number="14">
<translation><![CDATA[Iblisi tha: “Më jep afat deri në ditën kur ringjallen njerëzit!”]]></translation>
<footnotes></footnotes>
</aya>
<aya number="15">
<translation><![CDATA[Allahu i tha: “Ti je nga ata që u është dhënë afati”.]]></translation>
<footnotes></footnotes>
</aya>
<aya number="16">
<translation><![CDATA[Ai tha: “Për shkak se Ti më flake tej, unë do t’u zë pritë njerëzve në rrugën Tënde të drejtë]]></translation>
<footnotes></footnotes>
</aya>
<aya number="17">
<translation><![CDATA[e do t’u qasem atyre nga përpara dhe nga mbrapa, nga e djathta dhe nga e majta, e kështu Ti do të vëresh se shumica prej tyre nuk të janë mirënjohës!”]]></translation>
<footnotes></footnotes>
</aya>
<aya number="18">
<translation><![CDATA[Allahu i tha: “Dil prej andej i përbuzur dhe i përjashtuar! Pa dyshim, Xhehenemin do ta mbush me ty dhe me të gjithë ata që shkojnë pas teje!”]]></translation>
<footnotes></footnotes>
</aya>
<aya number="19">
<translation><![CDATA[Ndërsa Ademit i tha: “O Adem! Bano ti dhe bashkëshortja jote në Xhenet dhe hani ç’të dëshironi, por mos iu afroni kësaj peme, se bëheni keqbërës!”]]></translation>
<footnotes></footnotes>
</aya>
<aya number="20">
<translation><![CDATA[Djalli u pëshpëriti, për t’ua zbuluar pjesët e turpshme të mbuluara të trupit të tyre dhe u tha: “Zoti juaj jua ka ndaluar pemën, vetëm që të mos bëheni engjëj ose të pavdekshëm.”]]></translation>
<footnotes></footnotes>
</aya>
<aya number="21">
<translation><![CDATA[Dhe iu betua atyre (duke thënë): “Vërtet, Unë jam për ju këshillues i sinqertë!”]]></translation>
<footnotes></footnotes>
</aya>
<aya number="22">
<translation><![CDATA[Dhe i mashtroi me dinakërinë e tij. Pasi e shijuan frutën, atyre iu zbuluan vendet e turpshme dhe nisën të mbulohen me gjethet e Xhenetit dhe Zoti i tyre i thirri: “A nuk jua kisha ndaluar atë pemë? A nuk ju pata thënë se djalli është vërtet armiku juaj i hapët?”]]></translation>
<footnotes></footnotes>
</aya>
<aya number="23">
<translation><![CDATA[Ata thanë: “O Zoti ynë! Ne e kemi futur veten në gjynah, prandaj, nëse Ti nuk na fal dhe nuk na mëshiron, ne vërtet që do të jemi nga të humburit”.]]></translation>
<footnotes></footnotes>
</aya>
<aya number="24">
<translation><![CDATA[Allahu tha: “Zbritni! Ju do të jeni armiq me njëri-tjetrin. Në Tokë do të banoni dhe do të jetoni deri në një kohë të caktuar.]]></translation>
<footnotes></footnotes>
</aya>
<aya number="25">
<translation><![CDATA[Aty do të jetoni, aty do të vdisni dhe prej saj do të ringjalleni.”]]></translation>
<footnotes></footnotes>
</aya>
<aya number="26">
<translation><![CDATA[O bijtë e Ademit, Ne ju dërguam rroba që të mbuloni vendet e turpshme, si edhe për zbukurim; por, petku i devotshmërisë është më i miri. Këto janë disa shenja të Allahut, që ju të merrni këshillë.]]></translation>
<footnotes></footnotes>
</aya>
<aya number="27">
<translation><![CDATA[O bijtë e Ademit, le të mos ju mashtrojë kurrsesi djalli, ashtu si i nxori prindërit tuaj nga Xheneti, duke ua zhveshur rrobat për t’u dukur vendet e turpshme! Ai dhe shpura e tij ju sheh, prej nga ju nuk i shihni ata. Ne i kemi bërë djajtë roje të atyre që nuk besojnë.]]></translation>
<footnotes></footnotes>
</aya>
<aya number="28">
<translation><![CDATA[Kur ata[100] bëjnë një vepër të shëmtuar, thonë: “Ne i kemi gjetur prindërit tanë që i bënin, por edhe Allahu na ka urdhëruar kështu”. Thuaj: “Allahu nuk urdhëron të bëhen vepra të pahijshme! Përse thoni për Allahun atë që nuk e dini?”]]></translation>
<footnotes><![CDATA[[100] Paganët arabë.]]></footnotes>
</aya>
<aya number="29">
<translation><![CDATA[Thuaj: “Zoti im urdhëron drejtësi. Drejtohuni vetëm nga Ai në çdo xhami e lutjuni Atij sinqerisht, me besim të pastër e të vërtetë! Siç ju ka krijuar së pari, ashtu do t’ju ringjallë.]]></translation>
<footnotes></footnotes>
</aya>
<aya number="30">
<translation><![CDATA[Disa Ai i ka udhëzuar në rrugë të drejtë, kurse disa të tjerë e kanë merituar humbjen. Ata kanë zgjedhur djajtë për mbrojtës në vend të Allahut dhe mendojnë se janë në rrugë të drejtë.]]></translation>
<footnotes></footnotes>
</aya>
<aya number="31">
<translation><![CDATA[O bijtë e Ademit, vishuni përshtatshëm kudo dhe kurdo që të faleni! Hani e pini, por mos e teproni, se Ai nuk i do ata që e teprojnë.]]></translation>
<footnotes></footnotes>
</aya>
<aya number="32">
<translation><![CDATA[Thuaj: “Kush i ka penguar stolitë dhe ushqimet e këndshme, të cilat Ai i ka krijuar për robërit e Vet?” Thuaj: “Ato janë për besimtarë (dhe të tjerët) në këtë botë, ndërsa në botën tjetër do të jenë vetëm për besimtarët. Kështu ua shpjegojmë shpalljet njerëzve që dinë.]]></translation>
<footnotes></footnotes>
</aya>
<aya number="33">
<translation><![CDATA[Thuaj: “Me të vërtetë, Zoti im ka ndaluar vetëm punët e pahijshme, qofshin të hapëta ose të fshehta dhe gjynahet, dhunimin pa të drejtë, t’i shoqërohet Allahut (në adhurim) diçka, për të cilën nuk ju ka dhënë kurrfarë të drejte dhe të thoni për Allahun atë që nuk e dini.]]></translation>
<footnotes></footnotes>
</aya>
<aya number="34">
<translation><![CDATA[Çdo popull ka afatin e vet. Kur t’i vijë koha e fundit, ata nuk mund ta shtyjnë, qoftë edhe për një çast dhe as nuk mund ta shpejtojnë.]]></translation>
<footnotes></footnotes>
</aya>
<aya number="35">
<translation><![CDATA[O bijtë e Ademit, kur nga gjiri juaj të vijnë të dërguar që ju shpjegojnë shpalljet e Mia, atëherë ata që ruhen nga të këqijat dhe kryejnë vepra të mira, nuk do të frikësohen e as do të pikëllohen.]]></translation>
<footnotes></footnotes>
</aya>
<aya number="36">
<translation><![CDATA[Kurse ata që i mohojnë shpalljet e Mia dhe sillen me mendjemadhësi ndaj tyre, do të jenë banorë të zjarrit, ku do të qëndrojnë përgjithmonë.]]></translation>
<footnotes></footnotes>
</aya>
<aya number="37">
<translation><![CDATA[Kush është më keqbërës se ai që trillon gënjeshtra kundër Allahut ose që mohon shpalljet e Tij? Atyre do t’u jepet çfarë u është caktuar (në Leuhi Mahfudh). E, kur t’u vijnë të dërguarit Tanë (engjëj), për t’ua marrë shpirtin, do t’u thonë: “Ku janë idhujt që i adhuronit në vend të Allahut?” Ata do të thonë: “Na braktisën.” Kështu ata dëshmojnë kundër vetes që kanë qenë mohues.]]></translation>
<footnotes></footnotes>
</aya>
<aya number="38">
<translation><![CDATA[Allahu do t’u thotë: “Hyni në zjarr me popujt - xhindet dhe njerëzit - që kanë qenë para jush”. Kurdo që një popull do të hyjë në zjarr, do të mallkojë të tjerët që kanë hyrë para tij. Dhe, kur të tubohen të gjithë atje, atëherë i fundmi i tyre do t’u thotë të parëve: “O Zoti ynë, këta na kanë sjellë në humbje, prandaj jepu atyre një dënim të dyfishtë zjarri!” Allahu do t’u thotë: “Për secilin (nga ju) ka dënim të dyfishtë, por ju nuk e dini.”]]></translation>
<footnotes></footnotes>
</aya>
<aya number="39">
<translation><![CDATA[Të parët do t’u thonë të fundmëve: “Ju nuk keni qenë më të mirë se ne, prandaj shijoni dënimin për atë që keni punuar”.]]></translation>
<footnotes></footnotes>
</aya>
<aya number="40">
<translation><![CDATA[Me të vërtetë, atyre që i mohuan shenjat Tona me mendjemadhësi, nuk do t’u hapen dyert e qiellit dhe as që do të hyjnë në Xhenet, derisa të kalojë deveja nëpër vrimë të gjilpërës. Kështu i ndëshkojmë gjynahqarët.]]></translation>
<footnotes></footnotes>
</aya>
<aya number="41">
<translation><![CDATA[Për ata janë përgatitur shtretër zjarri dhe sipër tyre do të ketë mbulesa zjarri. Kështu i ndëshkojmë Ne keqbërësit.]]></translation>
<footnotes></footnotes>
</aya>
<aya number="42">
<translation><![CDATA[Kurse ata që besojnë dhe kryejnë vepra të mira - Ne nuk ngarkojmë askënd më tepër nga sa ka mundësi - ata janë banorë të Xhenetit, në të cilin do të qëndrojnë përgjithmonë.]]></translation>
<footnotes></footnotes>
</aya>
<aya number="43">
<translation><![CDATA[Ne do ta shkulim urrejtjen nga kraharori i tyre. Te këmbët e tyre do të rrjedhin lumenj dhe ata do të thonë: “Qoftë lavdëruar Allahu që na udhëzoi në këtë. Ne nuk do të ishim udhëzuar, sikur të mos na udhëzonte Allahu. Pa dyshim, të dërguarit e Zotit tonë kanë sjellë të vërtetën”. Dhe një zë do t’i thërrasë: “Ky është Xheneti që ju e keni merituar për atë që keni punuar”.]]></translation>
<footnotes></footnotes>
</aya>
<aya number="44">
<translation><![CDATA[Dhe banorët e Xhenetit do t’u thonë banorëve të zjarrit: “Ne e gjetëm të vërtetë atë që na premtoi Zoti ynë. Po ju, a e gjetët të vërtetë atë që ju premtoi Zoti juaj?” Ata do të thonë: “Po!” Atëherë, një lajmëtar midis tyre do të thërrasë: “Mallkimi i Allahut është mbi keqbërësit,]]></translation>
<footnotes></footnotes>
</aya>
<aya number="45">
<translation><![CDATA[të cilët i kanë penguar të tjerët nga rruga e Allahut, duke dashur ta shtrembërojnë atë dhe nuk kanë besuar në jetën tjetër!”]]></translation>
<footnotes></footnotes>
</aya>
<aya number="46">
<translation><![CDATA[Një mur do t’i ndajë ata[101], ndërsa në lartësitë e tij do të ndodhen njerëz, të cilët i njohin të dyja palët sipas tipareve. Ata do t’u thërrasin banorëve të Xhenetit: “Paqja qoftë mbi ju!” Ata nuk do të kenë hyrë ende në Xhenet, ndonëse shpresojnë.]]></translation>
<footnotes><![CDATA[[101] Banorët e Xhenetit dhe të Xhehenemit.]]></footnotes>
</aya>
<aya number="47">
<translation><![CDATA[E kur t’i kthejnë sytë nga banorët e zjarrit, do të thonë: “O Zoti ynë! Mos na hidh midis këtyre njerëzve të këqij!”]]></translation>
<footnotes></footnotes>
</aya>
<aya number="48">
<translation><![CDATA[Pastaj, njerëzit e Murit (A‘râf) do t’u thërrasin disa njerëzve që i njohin nga pamja, duke u thënë: “Nuk ju ndihmoi as grumbullimi i pasurisë suaj, as kryelartësia juaj (ndaj të Vërtetës).]]></translation>
<footnotes></footnotes>
</aya>
<aya number="49">
<translation><![CDATA[A janë këta për të cilët u betuat se nuk do t’i arrijë mëshira e Allahut?” Ndërsa atyre do t’u thonë sërish: “Hyni në Xhenet! Për ju s’ka frikë e as pikëllim!”]]></translation>
<footnotes></footnotes>
</aya>
<aya number="50">
<translation><![CDATA[Banorët e zjarrit do t’u thërrasin banorëve të Xhenetit: “Derdhni pak ujë te ne ose diçka nga ajo që ju ka dhuruar Allahu!” Ata thonë: “Në të vërtetë, Allahu këto i ka ndaluar për mohuesit,]]></translation>
<footnotes></footnotes>
</aya>
<aya number="51">
<translation><![CDATA[të cilët e morën fenë për lojë dhe argëtim dhe u mashtruan nga jeta e kësaj bote”. Ne sot do t’i harrojmë ata, ashtu siç e patën harruar ata takimin e kësaj Dite dhe siç mohuan shpalljet Tona.]]></translation>
<footnotes></footnotes>
</aya>
<aya number="52">
<translation><![CDATA[Ne u kemi zbritur atyre një Libër, të cilin e kemi shpjeguar gjerësisht, që të jetë udhërrëfyes dhe mëshirë për njerëzit që besojnë.]]></translation>
<footnotes></footnotes>
</aya>
<aya number="53">
<translation><![CDATA[A mos vallë ata presin zbatimin e Tij? Kur t’u vijë dita e zbatimit, do të thonë për atë që e patën mohuar më parë: “Të dërguarit e Zotit tonë na kanë sjellë të vërtetën! A ka ndonjë ndërmjetësues që të ndërhyjë për ne? A mund të kthehemi sërish në jetën e tokës, që të veprojmë ndryshe nga ç’kemi punuar”. Me siguri që ata do t’i humbasin shpirtrat e tyre dhe ajo që trillonin do t’i braktisë.]]></translation>
<footnotes></footnotes>
</aya>
<aya number="54">
<translation><![CDATA[Në të vërtetë, Zoti juaj është Allahu, që krijoi qiejt dhe Tokën për gjashtë ditë e pastaj u ngrit mbi Fronin hyjnor (që mbisundon gjithësinë). Ai me errësirën e natës e mbulon ditën, e cila e ndjek atë; Dielli, Hëna dhe yjet i përulen urdhrit të Tij. Vetëm Atij i përket Krijimi dhe Urdhërimi. Qoftë bekuar Allahu, Zoti i botëve!]]></translation>
<footnotes></footnotes>
</aya>
<aya number="55">
<translation><![CDATA[Lutjuni Zotit tuaj përulësisht dhe ngadalë! Njëmend, Ai nuk i do ata që e kalojnë kufirin.]]></translation>
<footnotes></footnotes>
</aya>
<aya number="56">
<translation><![CDATA[Dhe mos bëni çrregullime në Tokë, pasi është vënë rregulli, ndërsa Atij lutjuni me frikë dhe shpresë. Vërtet, mëshira e Allahut është afër punëmirëve.]]></translation>
<footnotes></footnotes>
</aya>
<aya number="57">
<translation><![CDATA[Ai i dërgon erërat si lajmëtare të mëshirës së Tij. Kur erërat lëvizin retë e rënda me shi, Ai i çon ato tek ndonjë vend i vdekur, ku lëshon shi dhe me anë të tij nxjerr lloj-lloj frutash; po kështu do t’i ringjallë edhe të vdekurit. Këta janë shembuj që t’ua vini veshin.]]></translation>
<footnotes></footnotes>
</aya>
<aya number="58">
<translation><![CDATA[Toka e mirë i jep frutat me lejen e Zotit të saj, ndërsa toka e keqe, zor se jep gjë. Kështu, në mënyra të ndryshme, Ne ua shpjegojmë shpalljet Tona njerëzve mirënjohës.]]></translation>
<footnotes></footnotes>
</aya>
<aya number="59">
<translation><![CDATA[Ne ia dërguam Nuhun popullit të tij e ai u tha: “O populli im! Adhuroni Allahun, ju nuk keni zot tjetër përveç Tij! Unë kam frikë se do të bjerë mbi ju dënimi i një Dite të madhe!”]]></translation>
<footnotes></footnotes>
</aya>
<aya number="60">
<translation><![CDATA[Paria e popullit të tij tha: “Ne të shohim ty në humbje të qartë”.]]></translation>
<footnotes></footnotes>
</aya>
<aya number="61">
<translation><![CDATA[Ai tha: “O populli im! Unë nuk jam në kurrfarë humbjeje, por jam i dërguar nga ana e Zotit të gjithësisë!]]></translation>
<footnotes></footnotes>
</aya>
<aya number="62">
<translation><![CDATA[Unë ju sjell shpalljet e Zotit tim, ju këshilloj dhe di nga Allahu atë që ju nuk e dini.]]></translation>
<footnotes></footnotes>
</aya>
<aya number="63">
<translation><![CDATA[A po çuditeni që këshilla e Zotit tuaj t’ju vijë nëpërmjet një njeriu prej jush, i cili ju tërheq vërejtjen, që të kini frikë (Allahun), në mënyrë që të mëshiroheni (prej Tij)?!]]></translation>
<footnotes></footnotes>
</aya>
<aya number="64">
<translation><![CDATA[Ata e quajtën gënjeshtar Nuhun. Kështu që Ne shpëtuam me anë të barkës atë dhe të gjithë njerëzit që ishin me të, ndërsa ata që i mohuan shpalljet Tona, i fundosëm. Ata qenë vërtet një popull i verbër.]]></translation>
<footnotes></footnotes>
</aya>
<aya number="65">
<translation><![CDATA[Fisit Ad[102] i dërguam vëllanë e tyre - Hudin. Ai tha: “O populli im! Adhuroni Allahun, ju nuk keni zot tjetër përveç Tij. A nuk po i ruheni dënimit?”]]></translation>
<footnotes><![CDATA[[102] Adi është një fis i lashtë që ka jetuar pas Nuhut.]]></footnotes>
</aya>
<aya number="66">
<translation><![CDATA[Paria e popullit të tij që nuk besonte, tha: “Ne shohim tek ti mendjelehtësi dhe mendojmë se je gënjeshtar”.]]></translation>
<footnotes></footnotes>
</aya>
<aya number="67">
<translation><![CDATA[Ai tha: “O populli im! Unë nuk jam mendjelehtë, por jam i dërguar nga Zoti i botëve.]]></translation>
<footnotes></footnotes>
</aya>
<aya number="68">
<translation><![CDATA[Unë ju sjell shpalljet e Zotit tim dhe jam këshilltar besnik.]]></translation>
<footnotes></footnotes>
</aya>
<aya number="69">
<translation><![CDATA[A po çuditeni që këshilla e Zotit tuaj t’ju vijë nëpërmjet një njeriu prej jush, i cili ju tërheq vërejtjen? Kujtoni që Ai ju bëri zëvendës pas popullit të Nuhut dhe ju dha trup e fuqi të madhe. Kujtoni dhuntitë e Allahut, në mënyrë që të keni sukses!”]]></translation>
<footnotes></footnotes>
</aya>
<aya number="70">
<translation><![CDATA[Ata thanë: “A mos na ke ardhur që të adhurojmë vetëm Allahun e t’i lëmë zotat që kanë adhuruar prindërit tanë?! Atëherë na sill atë me të cilën na kërcënon, nëse je i sinqertë!”]]></translation>
<footnotes></footnotes>
</aya>
<aya number="71">
<translation><![CDATA[Ai tha: “Tashmë, ju ka rënë dënimi dhe zemërimi i Zotit tuaj. A më kundërshtoni mua për emrat (e idhujve), të cilët ua keni vënë ju dhe prindërit tuaj e për të cilët Allahu nuk ju ka sjellë kurrfarë diturie? Pra, pritni, se edhe unë po pres me ju!”]]></translation>
<footnotes></footnotes>
</aya>
<aya number="72">
<translation><![CDATA[Me mëshirën Tonë, Ne e shpëtuam Hudin dhe të gjithë besimtarët që ishin me të dhe i asgjësuam ata që i mohuan shpalljet Tona. Ata ishin të gjithë jobesimtarë.]]></translation>
<footnotes></footnotes>
</aya>
<aya number="73">
<translation><![CDATA[Ndërsa fisit Themud[103] Ne i dërguam vëllanë e tyre, Salihun. Ai tha: “O populli im! Adhuroni Allahun, ju nuk keni zot tjetër përveç Tij. Në të vërtetë, juve ju është dhënë një shenjë e qartë nga Zoti juaj: kjo deve e Allahut për ju është një mrekulli. Lëreni të kullosë në tokën e Allahut dhe mos i bëni ndonjë të keqe, se ju pret ndëshkimi i ashpër!]]></translation>
<footnotes><![CDATA[[103] Një tjetër fis i lashtë, pasardhës i fisit Ad.]]></footnotes>
</aya>
<aya number="74">
<translation><![CDATA[Dhe sillni në mend, kur Ai ju bëri zëvendës pas fisit Ad dhe ju dhuroi vendbanime në Tokë; në rrafshinat e saj po ngrini pallate e në kodrina po gdhendni shtëpi. Kujtoni të mirat e Allahut dhe mos bëni çrregullime në tokë!”]]></translation>
<footnotes></footnotes>
</aya>
<aya number="75">
<translation><![CDATA[Por paria arrogante e popullit të tij u tha të shtypurve në radhët atyre që kishin besuar: “A e pranoni që Salihu është i dërguar nga Zoti i tij?” Ata thanë: “Sigurisht që ne besojmë në gjithçka që i është shpallur atij”.]]></translation>
<footnotes></footnotes>
</aya>
<aya number="76">
<translation><![CDATA[Ata që ishin kryelartë, thanë: “Ne nuk besojmë në atë që besoni ju”.]]></translation>
<footnotes></footnotes>
</aya>
<aya number="77">
<translation><![CDATA[Kështu, ata e therën devenë pa e përfillur urdhrin e Zotit të tyre dhe thanë: “O Salih, sillna atë që na ke premtuar, nëse je vërtet i dërguar!”]]></translation>
<footnotes></footnotes>
</aya>
<aya number="78">
<translation><![CDATA[Për këtë arsye ata i goditi një tërmet i rëndë në mëngjes dhe mbetën të vdekur në shtëpitë e tyre.]]></translation>
<footnotes></footnotes>
</aya>
<aya number="79">
<translation><![CDATA[Ai u largua prej tyre dhe tha: “O populli im! Unë ju solla mesazhin e Zotit tim dhe ju këshillova, por ju nuk i donit ata që këshillojnë”.]]></translation>
<footnotes></footnotes>
</aya>
<aya number="80">
<translation><![CDATA[Kujtoni fjalët e Lutit, i cili i tha popullit të vet: “Përse bëni paturpësi të tilla që askush nuk i ka bërë në botë?”.]]></translation>
<footnotes></footnotes>
</aya>
<aya number="81">
<translation><![CDATA[Ju u qaseni meshkujve me epsh - në vend të femrave. Me të vërtetë, ju jeni popull që e teproni me të këqija!”]]></translation>
<footnotes></footnotes>
</aya>
<aya number="82">
<translation><![CDATA[Përgjigjja e popullit të tij ishte: “Dëbojini ata nga vendbanimi juaj! Ata janë njerëz që duan të mbahen të dëlirë.”]]></translation>
<footnotes></footnotes>
</aya>
<aya number="83">
<translation><![CDATA[Kështu, Ne e shpëtuam atë me gjithë familje, përveç gruas së tij. Ajo ishte nga ata që mbetën pas (dhe u ndëshkuan).]]></translation>
<footnotes></footnotes>
</aya>
<aya number="84">
<translation><![CDATA[Dhe mbi ta lëshuam rrebesh (gurësh), pra, shiko si përfunduan njerëzit e zvetënuar!]]></translation>
<footnotes></footnotes>
</aya>
<aya number="85">
<translation><![CDATA[Popullit të Medjenit Ne i dërguam vëllanë e tyre, Shuajbin, i cili u tha: “O populli im! Adhuroni Allahun! Ju nuk keni zot tjetër përveç Tij. Me të vërtetë, ju ka ardhur provë e qartë nga Zoti juaj, prandaj matni dhe peshoni saktë, mos u hani hakun njerëzve dhe mos bëni ngatërresa në tokë, pasi të jetë vënë rregulli në të. Kjo është më mirë për ju, nëse jeni besimtarë!]]></translation>
<footnotes></footnotes>
</aya>
<aya number="86">
<translation><![CDATA[Mos zini pusi në çdo rrugë, duke frikësuar dhe penguar nga rruga e Allahut ata që besojnë tek Ai dhe duke kërkuar shtrembërimin e saj! Kujtoni atëherë kur ishit të paktë në numër e Ai ju shumoi. Shikoni si përfundojnë ngatërrestarët!]]></translation>
<footnotes></footnotes>
</aya>
<aya number="87">
<translation><![CDATA[Nëse një grup mes jush beson në mesazhin me të cilin jam dërguar, ndërsa grupi tjetër nuk beson, duroni derisa Allahu të gjykojë midis nesh! Ai është gjykatësi më i mirë”!]]></translation>
<footnotes></footnotes>
</aya>
<aya number="88">
<translation><![CDATA[Paria arrogante e popullit të tij tha: “O Shuajb! Kthehuni në fenë tonë ose do t’ju dëbojmë nga qyteti ynë ty me gjithë ndjekësit e tu”. Shuajbi tha: “Edhe pse e urrejmë atë?!]]></translation>
<footnotes></footnotes>
</aya>
<aya number="89">
<translation><![CDATA[Nëse do të ktheheshim në fenë tuaj, pasi Allahu na shpëtoi nga ajo, atëherë do të shpifnim gënjeshtra kundër Allahut. Ne nuk mund të kthehemi në të, përveçse po të dojë Allahu, Zoti ynë. Ai përfshin çdo gjë me dijeninë e Vet dhe tek Ai ne mbështetemi. O Zoti ynë, gjyko drejt midis nesh dhe popullit tonë! Ti je Gjykatësi më i mirë”!]]></translation>
<footnotes></footnotes>
</aya>
<aya number="90">
<translation><![CDATA[Por paria e pafe i tha popullit të tij: “Nëse shkoni pas Shuajbit, atëherë, me siguri, do të jeni të humbur.”]]></translation>
<footnotes></footnotes>
</aya>
<aya number="91">
<translation><![CDATA[E kështu, ata i goditi një tërmet i rëndë dhe u gdhinë të shtrirë përmbys në shtëpitë e tyre.]]></translation>
<footnotes></footnotes>
</aya>
<aya number="92">
<translation><![CDATA[Ata që e quajtën Shuajbin gënjeshtar, sikur nuk kishin banuar kurrë në atë vend; ata që e quajtën Shuajbin gënjeshtar, qenë të humbur.]]></translation>
<footnotes></footnotes>
</aya>
<aya number="93">
<translation><![CDATA[Shuajbi u largua prej tyre dhe tha: “O populli im, unë ju solla shpalljet e Zotit tim e ju këshillova, prandaj pse të hidhërohem për popullin e pafe?!”]]></translation>
<footnotes></footnotes>
</aya>
<aya number="94">
<translation><![CDATA[Sa herë që çonim të dërguar në ndonjë vendbanim, Ne i dënonim banorët e tij me skamje dhe sëmundje, në mënyrë që të përuleshin.]]></translation>
<footnotes></footnotes>
</aya>
<aya number="95">
<translation><![CDATA[Pastaj ua shndërronim fatkeqësinë në lulëzim. Por, kur shtoheshin e begatoheshin, ata thoshin: “Edhe etërit tanë i patën goditur hidhërimet e gëzimet”. Kështu që Ne i dënonim papritmas, pa e marrë vesh ata.]]></translation>
<footnotes></footnotes>
</aya>
<aya number="96">
<translation><![CDATA[Sikur banorët e atyre qyteteve të besonin dhe të ruheshin prej gjynaheve, Ne do t’u dërgonim bekime nga qielli dhe toka, por ata mohuan, prandaj i dënuam për atë që bënë.]]></translation>
<footnotes></footnotes>
</aya>
<aya number="97">
<translation><![CDATA[A janë të sigurt banorët e këtyre qyteteve[104] se nuk do t’iu vijë dënimi Ynë natën, ndërkohë që flenë?!]]></translation>
<footnotes><![CDATA[[104] Mekës dhe rrethinave të saj.]]></footnotes>
</aya>
<aya number="98">
<translation><![CDATA[A janë të sigurt ata se nuk do t’iu vijë dënimi Ynë ditën, ndërkohë që argëtohen?!]]></translation>
<footnotes></footnotes>
</aya>
<aya number="99">
<translation><![CDATA[A janë të sigurt ata nga të papriturat e Allahut? Vetëm ata që janë të humbur nuk u frikësohen të papriturave të Allahut.]]></translation>
<footnotes></footnotes>
</aya>
<aya number="100">
<translation><![CDATA[A nuk e është e qartë për ata që trashëguan tokën e banorëve të mëparshëm të saj, se, nëse Ne dëshirojmë, i dënojmë për gjynahet e tyre dhe ua vulosim zemrat, që të mos dëgjojnë?!]]></translation>
<footnotes></footnotes>
</aya>
<aya number="101">
<translation><![CDATA[Ne të kemi treguar ty disa nga ngjarjet e atyre popujve. Të dërguarit e tyre u erdhën me prova të qarta, por sigurisht që ata nuk do të besonin diçka që edhe më parë e mohonin. Kështu ua vulos Allahu zemrat mohuesve.]]></translation>
<footnotes></footnotes>
</aya>
<aya number="102">
<translation><![CDATA[Ne pamë se shumica e tyre nuk i përmbaheshin besëlidhjes; vërtet, Ne gjetëm se shumica e tyre ishin të pabindur.]]></translation>
<footnotes></footnotes>
</aya>
<aya number="103">
<translation><![CDATA[Pas tyre, Ne dërguam Musain me shenjat Tona, te Faraoni dhe paria e tij, por edhe ata i mohuan ato. Pra, shiko si ishte përfundimi i ngatërrestarëve!]]></translation>
<footnotes></footnotes>
</aya>
<aya number="104">
<translation><![CDATA[Musai tha: “O Faraon! Në të vërtetë, unë jam i dërguari i Zotit të botëve!]]></translation>
<footnotes></footnotes>
</aya>
<aya number="105">
<translation><![CDATA[E kam detyrë që për Allahun të them vetëm të vërtetën dhe tashmë ju kam sjellë provë të qartë nga Zoti juaj; andaj, lëri të vijnë me mua bijtë e Israilit!”]]></translation>
<footnotes></footnotes>
</aya>
<aya number="106">
<translation><![CDATA[Faraoni tha: “Nëse ke sjellë ndonjë shenjë, tregoje, nëse ajo që thua është e vërtetë”.]]></translation>
<footnotes></footnotes>
</aya>
<aya number="107">
<translation><![CDATA[Musai lëshoi shkopin e vet dhe ai u bë gjarpër i madh!]]></translation>
<footnotes></footnotes>
</aya>
<aya number="108">
<translation><![CDATA[Pastaj nxori dorën e tij e ajo iu duk krejt e bardhë të pranishmëve.]]></translation>
<footnotes></footnotes>
</aya>
<aya number="109">
<translation><![CDATA[Paria e popullit të Faraonit tha: “Ky qenka vërtet një magjistar i shkathët,]]></translation>
<footnotes></footnotes>
</aya>
<aya number="110">
<translation><![CDATA[i cili kërkon t’ju nxjerrë nga toka juaj! Atëherë, çfarë na këshilloni?]]></translation>
<footnotes></footnotes>
</aya>
<aya number="111">
<translation><![CDATA[Të tjerët thanë: “Mbani pak mënjanë atë dhe vëllanë e tij dhe dërgoni nëpër qytete lajmëtarë që të tubojnë]]></translation>
<footnotes></footnotes>
</aya>
<aya number="112">
<translation><![CDATA[e të të sjellin ty (Faraon) çdo magjistar të shkathët”.]]></translation>
<footnotes></footnotes>
</aya>
<aya number="113">
<translation><![CDATA[Dhe kur erdhën magjistarët e Faraonit, thanë: “A do të shpërblehemi, nëse fitojmë?”]]></translation>
<footnotes></footnotes>
</aya>
<aya number="114">
<translation><![CDATA[Faraoni tha: “Po, dhe do të jeni nga më të afërmit e mi”.]]></translation>
<footnotes></footnotes>
</aya>
<aya number="115">
<translation><![CDATA[Ata thanë: “O Musa! Ose hidh ti, ose të hedhim ne të parët shkopinjtë tanë!”]]></translation>
<footnotes></footnotes>
</aya>
<aya number="116">
<translation><![CDATA[“Hidhni ju!” – u përgjigj ai. Kur magjistarët hodhën shkopinjtë e tyre, i magjepsën sytë e njerëzve, i frikësuan ata dhe shfaqën një magji të madhe.]]></translation>
<footnotes></footnotes>
</aya>
<aya number="117">
<translation><![CDATA[Atëherë Ne i kumtuam Musait: “Hidhe shkopin tënd!” dhe ai filloi të gëlltiste gjithçka që trilluan ata.]]></translation>
<footnotes></footnotes>
</aya>
<aya number="118">
<translation><![CDATA[Në këtë mënyrë, doli në shesh e vërteta dhe dështoi ajo që kishin bërë ata.]]></translation>
<footnotes></footnotes>
</aya>
<aya number="119">
<translation><![CDATA[Kështu, Faraoni dhe njerëzit e tij u mundën dhe u kthyen të poshtëruar,]]></translation>
<footnotes></footnotes>
</aya>
<aya number="120">
<translation><![CDATA[kurse magjistarët u përulën në sexhde,]]></translation>
<footnotes></footnotes>
</aya>
<aya number="121">
<translation><![CDATA[duke thënë: “Ne besojmë në Zotin e botëve –]]></translation>
<footnotes></footnotes>
</aya>
<aya number="122">
<translation><![CDATA[Zotin e Musait dhe të Harunit”.]]></translation>
<footnotes></footnotes>
</aya>
<aya number="123">
<translation><![CDATA[Faraoni tha: “Ju guxoni ta besoni atë pa lejen time?! Në të vërtetë, ky është një komplot që keni përgatitur, me qëllim që të nxirrni nga qyteti banorët e tij! Keni për ta parë!]]></translation>
<footnotes></footnotes>
</aya>
<aya number="124">
<translation><![CDATA[Do t’jua këpus duart dhe këmbët këmbyerazi e pastaj do t’ju kryqëzoj të gjithëve”.]]></translation>
<footnotes></footnotes>
</aya>
<aya number="125">
<translation><![CDATA[Ata thanë: “Ne, me siguri, do të kthehemi tek Zoti ynë!]]></translation>
<footnotes></footnotes>
</aya>
<aya number="126">
<translation><![CDATA[Ti po hakmerresh ndaj nesh vetëm pse besuam shenjat e Zotit tonë, posa na erdhën. O Zoti ynë, na jep durim të madh dhe bëna të vdesim myslimanë!”]]></translation>
<footnotes></footnotes>
</aya>
<aya number="127">
<translation><![CDATA[Paria e popullit të Faraonit tha: “A mos vallë do ta lësh Musain dhe popullin e tij që të bëjnë ngatërresa në tokë dhe që të braktisin ty dhe zotat e tu?” Faraoni u përgjigj: “Meqenëse jemi sundues mbi ata, Ne do t’i vrasim djemtë e tyre dhe do t’i lëmë gjallë gratë e tyre”.]]></translation>
<footnotes></footnotes>
</aya>
<aya number="128">
<translation><![CDATA[Musai i tha popullit të vet: “Kërkoni ndihmë nga Allahu dhe duroni, sepse toka është e Allahut. Ai ia jep atë trashëgim cilit të dojë prej robërve të Vet. Fundi i lumtur u takon atyre që i frikësohen Allahut”.]]></translation>
<footnotes></footnotes>
</aya>
<aya number="129">
<translation><![CDATA[Ata i thanë: “Ne kemi vuajtur para se të vish ti dhe ende po vuajmë”. Musai tha: “Ndoshta Zoti juaj do ta zhdukë armikun tuaj dhe do t’ju bëjë sundimtarë në Tokë, për t’ju parë se si do të veproni”.]]></translation>
<footnotes></footnotes>
</aya>
<aya number="130">
<translation><![CDATA[Dhe Ne e goditëm popullin e Faraonit me thatësi, me vite zie, që të zinin mend.]]></translation>
<footnotes></footnotes>
</aya>
<aya number="131">
<translation><![CDATA[Por sa herë që u vinte ndonjë e mirë, ata thonin: “Këtë e kemi merituar!” E kur i godiste ndonjë e keqe, atë merrnin si ogur të zi që vinte prej Musait dhe popullit të tij. Por jo! Allahu ishte Ai që ua ndillte fatin e zi, ndonëse shumica e tyre nuk e dinin!]]></translation>
<footnotes></footnotes>
</aya>
<aya number="132">
<translation><![CDATA[Ata i thoshin (Musait): “Çfarëdo prove që të na sjellësh për të na magjepsur me të, ne nuk do të të besojmë.”]]></translation>
<footnotes></footnotes>
</aya>
<aya number="133">
<translation><![CDATA[Prandaj, Ne u dërguam atyre përmbytje, karkaleca, rriqra, bretkosa dhe gjak, si shenja të qarta, por ata madhështoheshin dhe ishin popull keqbërës.]]></translation>
<footnotes></footnotes>
</aya>
<aya number="134">
<translation><![CDATA[E kur i godiste dënimi, ata thoshin: “O Musa, lutju Zotit tënd për ne, meqë ka besëlidhje me ty! Nëse na liron nga kjo vuajtje, patjetër që do të të besojmë ty dhe do t’i lëmë bijtë e Israilit të ikin me ty”.]]></translation>
<footnotes></footnotes>
</aya>
<aya number="135">
<translation><![CDATA[Por, kur i liruam nga vuajtja dhe erdhi afati i caktuar, ata e shkelën menjëherë premtimin.]]></translation>
<footnotes></footnotes>
</aya>
<aya number="136">
<translation><![CDATA[Kështu, Ne u hakmorëm dhe i fundosëm në det, ngaqë ata i mohuan shenjat Tona dhe nuk ua vunë veshin.]]></translation>
<footnotes></footnotes>
</aya>
<aya number="137">
<translation><![CDATA[Ndërsa popullit të përndjekur Ne i dhamë në zotërim viset lindore dhe perëndimore të tokës që kishim bekuar. Kështu u përmbush premtimi i bukur i Zotit tënd ndaj bijve të Israilit, për shkak të durimit që treguan. Ndërsa ndërtesat dhe kullat e Faraonit dhe të popullit të tij Ne i shkatërruam.]]></translation>
<footnotes></footnotes>
</aya>
<aya number="138">
<translation><![CDATA[Ne i kaluam bijtë e Israilit përtej detit, ku ndeshën një popull që adhuronin idhujt e vet. Ata i thanë Musait: “Na bëj edhe neve një zot, ashtu si kanë ata zota”. Musai tha: “Ju qenkeni vërtet një popull i paditur!]]></translation>
<footnotes></footnotes>
</aya>
<aya number="139">
<translation><![CDATA[Fenë që ndjekin këta idhujtarë, e pret shkatërrimi dhe ajo që bëjnë është krejt pa vlerë.]]></translation>
<footnotes></footnotes>
</aya>
<aya number="140">
<translation><![CDATA[A mos vallë doni të kërkoj për ju zot tjetër përveç Allahut, që ju ka ngritur mbi të tjerët?!”]]></translation>
<footnotes></footnotes>
</aya>
<aya number="141">
<translation><![CDATA[Kujtoni kur Ne ju shpëtuam nga populli i Faraonit, i cili ju mundonte pa masë: fëmijët meshkuj jua vriste, kurse femrat tuaja jua linin gjallë. Kjo ka qenë sprovë e madhe për ju nga Zoti juaj.]]></translation>
<footnotes></footnotes>
</aya>
<aya number="142">
<translation><![CDATA[Ne i premtuam Musait se do t’i flisnim pas tridhjetë netësh, të cilat ia shtuam edhe me dhjetë të tjera, kështu që takimi me Zotin e tij u bë pas dyzet netësh. Musai i tha vëllait të vet, Harunit: “Më zëvendëso te populli im, mbaj rregull dhe mos ndiq rrugën e ngatërrestarëve!”]]></translation>
<footnotes></footnotes>
</aya>
<aya number="143">
<translation><![CDATA[Kur Musai erdhi në kohën e caktuar dhe Zoti foli me të, ai tha: “O Zoti im, shfaqu që të të shoh” Zoti tha: “Ti nuk mund të më shohësh! Por shiko në atë mal: nëse ai mbetet në vendin e vet, atëherë ti do të më shohësh Mua”. E kur Zoti i tij iu shfaq malit, e thërrmoi atë dhe e bëri pluhur, ndërsa Musait i ra të fikët. Kur erdhi në vete, ai tha: “I lavdëruar qofsh Ti o Zot! Kthehem te Ti i penduar. Unë jam i pari i besimtarëve!”]]></translation>
<footnotes></footnotes>
</aya>
<aya number="144">
<translation><![CDATA[Zoti tha: “O Musa! Unë të kam zgjedhur ty mbi të tjerët me kumtet e Mia dhe të Folurin Tim (pa ndërmjetës, por të drejtpërdrejtë). Merre atë që ta kam dhënë dhe bëhu mirënjohës!”]]></translation>
<footnotes></footnotes>
</aya>
<aya number="145">
<translation><![CDATA[Ne i shkruam në Pllaka udhëzime dhe shpjegime për gjithçka: “Merri këto me bindje dhe urdhëroje popullin tënd që t’i përvetësojë në mënyrën më të mirë. Unë do t’ju tregoj shtëpinë e të pabindurve.]]></translation>
<footnotes></footnotes>
</aya>
<aya number="146">
<translation><![CDATA[Do t’i largoj prej shenjave të Mia ata që sillen me arrogancë në Tokë, kështu që edhe kur të shohin çfarëdo shenje, nuk do ta besojnë atë. Kur të shohin rrugën e drejtë, ata nuk do ta ndjekin atë dhe, kur të shohin rrugën e gabuar, do ta marrin atë, sepse ata nuk i besuan shpalljet Tona dhe nuk u kushtonin vëmendje atyre.]]></translation>
<footnotes></footnotes>
</aya>
<aya number="147">
<translation><![CDATA[Atyre që mohojnë shpalljet Tona dhe takimin në botën tjetër, do t’u zhvlerësohen veprat. A do të dënohen ndryshe, veçse sipas punëve që kanë bërë?!]]></translation>
<footnotes></footnotes>
</aya>
<aya number="148">
<translation><![CDATA[Populli i Musait, pas largimit të tij, filloi të adhurojë një viç të bërë nga stolisjet e tyre të arta. Ai kishte një zë si të lopës. A nuk e shihnin ata se ai as nuk mund t’u fliste, as t’i udhëzonte në rrugë të drejtë?! Ata e zgjodhën këtë viç për adhurim dhe u bënë keqbërës.]]></translation>
<footnotes></footnotes>
</aya>
<aya number="149">
<translation><![CDATA[Por, kur u penduan dhe e kuptuan se kishin hyrë në rrugë të gabuar, ata thanë: “Nëse Zoti ynë nuk na mëshiron dhe nuk na fal, me të vërtetë, do të jemi të humbur!”]]></translation>
<footnotes></footnotes>
</aya>
<aya number="150">
<translation><![CDATA[Kur Musai u kthye te populli i tij, i zemëruar dhe i pikëlluar, thirri: “Shumë e keqe është ajo që keni bërë pas ikjes sime! A mos vallë donit të shpejtonit ndëshkimin e Zotit tuaj?” Pastaj i hodhi pllakat dhe, duke e kapur vëllanë për koke, e tërhoqi drejt vetes. Haruni i tha: “O djali i nënës sime! Në të vërtetë, këta njerëz më quajtën për të dobët dhe gati më mbytën. Mos më turpëro para armiqve dhe mos më llogarit ndër keqbërësit!”]]></translation>
<footnotes></footnotes>
</aya>
<aya number="151">
<translation><![CDATA[Musai u lut: “O Zot! Më fal mua dhe vëllanë tim dhe na prano në mëshirën Tënde! Ti je më i Mëshirshmi i mëshiruesve”.]]></translation>
<footnotes></footnotes>
</aya>
<aya number="152">
<translation><![CDATA[Ata që zgjodhën viçin për zot të tyre, do t’i zërë zemërimi i Zotit të tyre dhe poshtërimi në këtë jetë. Kështu i ndëshkojmë Ne ata që shpifin.]]></translation>
<footnotes></footnotes>
</aya>
<aya number="153">
<translation><![CDATA[Ndërsa ata që kryejnë vepra të këqija e pastaj pendohen dhe bëhen besimtarë, ta dinë se pas kësaj, Zoti yt është vërtet Falës e Mëshirëplotë.]]></translation>
<footnotes></footnotes>
</aya>
<aya number="154">
<translation><![CDATA[Dhe, kur Musait i kaloi zemërimi, i mori Pllakat, në të cilat ishin shënuar udhëzimet për rrugën e drejtë dhe mëshira për ata që i frikësohen Zotit të tyre.]]></translation>
<footnotes></footnotes>
</aya>
<aya number="155">
<translation><![CDATA[Më pas Musai zgjodhi nga populli i tij shtatëdhjetë burra, për takimin Tonë. Kur i goditi tërmeti, ai tha: “O Zoti im! Sikur të doje Ti, do t’i zhdukje ata dhe mua që më përpara. Por, a do të na shkatërroje për atë që bënë disa mendjelehtë mes nesh?! Ajo ishte veç një sprovë e urdhëruar prej Teje, për të shpënë në humbje atë që Ti do dhe për të udhëzuar atë që Ti dëshiron. Ti je Mbrojtësi ynë, andaj falna dhe mëshirona! Ti je më i miri i mëshiruesve!]]></translation>
<footnotes></footnotes>
</aya>
<aya number="156">
<translation><![CDATA[Na cakto të mira në këtë botë dhe në tjetrën, sepse veç tek Ti ne kthehemi.” Allahu tha: “Unë godas me dënimin Tim kë të dua, ndërsa mëshira Ime përfshin çdo gjë. Atë do t’ua jap atyre që ruhen nga gjynahet e japin zekatin, atyre që u besojnë shpalljeve Tona]]></translation>
<footnotes></footnotes>
</aya>
<aya number="157">
<translation><![CDATA[dhe që ndjekin të Dërguarin Tonë, Profetin[105] që nuk di shkrim e lexim, të cilin ata do ta gjejnë të shënuar në shkrimet e tyre, në Teurat dhe Ungjill. Ai do t’i urdhërojë ata të bëjnë vepra të mira dhe do t’i ndalojë nga të këqijat; do t’ua lejojë të mirat e do t’ua ndalojë të këqijat, duke i liruar nga barrët e rënda dhe vështirësitë që kanë pasur. Prandaj, ata që do ta besojnë, përkrahin dhe nderojnë atë, duke ndjekur dritën që është zbritur me të, pikërisht ata janë të fituarit.”]]></translation>
<footnotes><![CDATA[[105] Muhamedin (a.s.).]]></footnotes>
</aya>
<aya number="158">
<translation><![CDATA[Thuaj (o Muhamed): “O njerëz, unë jam i Dërguari i Allahut për të gjithë ju, i Atij që i përket sundimi i qiejve dhe i Tokës. Nuk ka zot tjetër të vërtetë veç Atij; Ai jep jetë dhe vdekje, prandaj besoni në Allahun dhe në të Dërguarin e Tij, Profetin që nuk di shkrim e lexim e që beson në Allahun dhe Fjalët e Tij! Shkoni pas tij, që të jeni në rrugën e drejtë!”]]></translation>
<footnotes></footnotes>
</aya>
<aya number="159">
<translation><![CDATA[Te populli i Musait ka pasur disa njerëz që udhëhiqnin dhe zbatonin drejtësinë nën dritën e së vërtetës.]]></translation>
<footnotes></footnotes>
</aya>
<aya number="160">
<translation><![CDATA[Ne i ndamë hebrenjtë në dymbëdhjetë fise, secili komb më vete. Kur populli i tij i kërkoi ujë, Ne i kumtuam Musait: “Bjeri me shkopin tënd shkëmbit!” dhe prej tij shpërthyen dymbëdhjetë burime. Çdo fis e dinte burimin e vet. Dhe Ne u bëmë hije me retë dhe u zbritëm manën[106] dhe thëllëza, duke iu thënë: “Hani ushqimet e mira që jua kemi dhënë!” Ata nuk na dëmtuan Ne, por i bënë dëm vetvetes.]]></translation>
<footnotes><![CDATA[[106] Shih shënimin në vargun 57 të sures së dytë.]]></footnotes>
</aya>
<aya number="161">
<translation><![CDATA[Kur atyre iu tha: “Vendosuni në këtë vendbanim dhe hani çfarë të doni; kërkoni falje dhe hyni në portat e tij duke u përulur, që t’jua falim gabimet dhe t’ua shtojmë shpërblimin punëmirëve”,]]></translation>
<footnotes></footnotes>
</aya>
<aya number="162">
<translation><![CDATA[keqbërësit nga radhët e tyre, i ndërruan fjalët me të tjera që nuk u ishin thënë. Prandaj Ne u dërguam dënim nga qielli, sepse bënë prapësi.]]></translation>
<footnotes></footnotes>
</aya>
<aya number="163">
<translation><![CDATA[Pyeti ata për qytetin që gjendej në bregdet dhe për çfarë i gjeti banorët e tij kur thyen urdhëresën e Sabatit (së shtunës)! Atë ditë u vinin peshqit me shumicë, ndërsa ditëve tjera që nuk i kremtonin, nuk u vinin. Kështu, Ne i vumë në provë, sepse bënin punë të mbrapshta.[107]]]></translation>
<footnotes><![CDATA[[107] Feja hebraike e ndalon në mënyrë absolute punën në ditën e shtunë, qoftë edhe për të siguruar ushqim. Në qytetin në fjalë, që, sipas disa komentuesve, është qyteti i Eilatit në Gjirin e Akabasë, ndodhte që peshqit i afroheshin bregdetit me shumicë ditën e shtunë, kurse ditëve të tjera qëndronin larg dhe në thellësitë e detit, duke e bërë të vështirë punën e peshkatarëve. Kjo ishte një provë nga Allahu, për të verifikuar bindjen ndaj urdhrave të Tij. Shih vargun 65 të sures së dytë dhe shënimin përkatës.]]></footnotes>
</aya>
<aya number="164">
<translation><![CDATA[Kur disa prej tyre thanë[108]: “Përse këshilloni, kur e dini se Allahu do t’na zhdukë ose do të na ndëshkojë ashpër?!” Këshilltarët u përgjigjën: “Për t’u arsyetuar para Zotit tuaj dhe që ju të mund të ruheni nga gjynahet”.]]></translation>
<footnotes><![CDATA[[108] Pra, shkelësit e Sabatit u thanë atyre që i këshillonin të hiqnin dorë nga shkelja e Sabatit.]]></footnotes>
</aya>
<aya number="165">
<translation><![CDATA[Por, kur e harruan atë për të cilën ishin paralajmëruar, Ne i shpëtuam ata që këshillonin, kurse i ndëshkuam ashpër keqbërësit, për shkak të mosbindjes së tyre.]]></translation>
<footnotes></footnotes>
</aya>
<aya number="166">
<translation><![CDATA[Kur ata ngulmuan me mendjemadhësi të bënin atë që u ishte ndaluar, Ne u thamë: “Bëhuni majmunë të përbuzur!”.]]></translation>
<footnotes></footnotes>
</aya>
<aya number="167">
<translation><![CDATA[Pastaj Zoti yt shpalli se do t’u dërgonte atyre të tjerë që do t’i mundonin, në mënyrën më të keqe, deri në Ditën e Kiametit. Me të vërtetë, Zoti yt dënon shpejt, por Ai është edhe Falës e Mëshirëplotë.]]></translation>
<footnotes></footnotes>
</aya>
<aya number="168">
<translation><![CDATA[Dhe Ne i shpërndamë ata në Tokë grupe-grupe. Disa prej tyre ishin të mirë e disa jo. Ne i vumë në provë ata me mirësi dhe fatkeqësi, me qëllim që të ktheheshin (në rrugë të drejtë).]]></translation>
<footnotes></footnotes>
</aya>
<aya number="169">
<translation><![CDATA[Pas tyre, erdhi një brezni e cila e trashëgoi Librin (Teuratin), por duke marrë gjërat e pavlefshme të kësaj bote[109] dhe duke thënë: “Do të na falet çdo gjë!” Edhe nëse u binin në dorë gjëra të ngjashme, prapë i merrnin ato. Vallë, a nuk e kishin pranuar besëlidhjen në Libër – që për Allahun të thoshin vetëm të vërtetën?! Pikërisht ata, që e kishin studiuar ç’përmbante ai? Bota tjetër është më e mirë për besimtarët që i frikësohen Allahut; akoma nuk e kuptoni këtë?!]]></translation>
<footnotes><![CDATA[[109] Vargu aludon për ryshfetet që merrnin gjykatësit e Ligjit Judaik.]]></footnotes>
</aya>
<aya number="170">
<translation><![CDATA[Ata që u përmbahen thënieve të Librit dhe që e kryejnë namazin, ta dinë se Ne, pa dyshim, nuk do t’ua humbim shpërblimin punëmirëve.]]></translation>
<footnotes></footnotes>
</aya>
<aya number="171">
<translation><![CDATA[Ne ngritëm sipër tyre malin, që dukej si hije e ata besonin se do të binte mbi ta, dhe u thamë: “Mbajeni fort atë[110] që ju dhamë dhe kujtoni çfarë përmban ajo, që të ruheni nga gjynahet.”]]></translation>
<footnotes><![CDATA[[110] Tabelat e Teuratit.]]></footnotes>
</aya>
<aya number="172">
<translation><![CDATA[Kur Zoti yt nxori nga kurrizi i bijve të Ademit pasardhësit e tyre dhe i bëri të dëshmojnë kundër vetes së tyre, u tha: “A nuk jam Unë Zoti juaj?” Ata u përgjigjën: “Po, dëshmojmë se Ti je.” Kështu bëri Ai, në mënyrë që ju (o njerëz) të mos thoni në Ditën e Kiametit: “Këtë nuk e kishim ditur.”]]></translation>
<footnotes></footnotes>
</aya>
<aya number="173">
<translation><![CDATA[Ose që të mos thoni: “Me të vërtetë, etërit tanë ishin idhujtarë para nesh, kështu që edhe ne jemi pasardhësit e tyre. A mos vallë do të na shkatërrosh për veprat e atyre që ndoqën mashtrimin?”]]></translation>
<footnotes></footnotes>
</aya>
<aya number="174">
<translation><![CDATA[Kështu, Ne i shpjegojmë hollësisht shpalljet, që ata të kthehen (në rrugën e drejtë).]]></translation>
<footnotes></footnotes>
</aya>
<aya number="175">
<translation><![CDATA[Tregoju atyre (hebrenjve) për njeriun, të cilit Ne i mësuam shpalljet Tona, por u largua prej tyre. Kështu, djalli e pushtoi atë dhe ai u bë nga të humburit.[111]]]></translation>
<footnotes><![CDATA[[111] Sipas shumë komentuesve të Kuranit, vargu aludon për një dijetar hebre bashkëkohës të Musait (a.s.), që quhej Bal‘am Ibn Bâ‘ûra. Zoti i kishte mësuar atij emrin e Vet më të madh, nëpërmjet të cilit atij i plotësohej çdo lutje. Një herë, Musai e dërgoi Bal‘amin tek mbreti i Medjenit, për ta ftuar në besimin tek Allahu. Mbreti nuk e pranoi këtë ftesë, por e joshi Bal‘amin me pasuri dhe e ktheu në fenë vet. Kështu, ai hoqi dorë nga feja e Musait dhe u bë pagan.]]></footnotes>
</aya>
<aya number="176">
<translation><![CDATA[Sikur të donim, do ta ngrinim atë (me shpalljet Tona), por ai u mbërthye pas jetës tokësore dhe u dha pas dëshirave të veta. Shembulli i tij është si shembulli i qenit: nëse e ndjek, ai të nxjerr gjuhën, nëse largohesh, ai përsëri të nxjerr gjuhën. Ky është shembull i njerëzve, që mohojnë shpalljet Tona. Tregojua atyre këto ngjarje, në mënyrë që ata të mendojnë.]]></translation>
<footnotes></footnotes>
</aya>
<aya number="177">
<translation><![CDATA[I shëmtuar është shembulli i njerëzve që i mohojnë shpalljet Tona dhe i bëjnë keq vetvetes.]]></translation>
<footnotes></footnotes>
</aya>
<aya number="178">
<translation><![CDATA[Ai të cilin Allahu e udhëzon, është në rrugë të drejtë, ndërsa ai të cilin Allahu e shpie në humbje, është vërtet i humbur.]]></translation>
<footnotes></footnotes>
</aya>
<aya number="179">
<translation><![CDATA[Ne kemi paracaktuar për Xhehenemin shumë xhinde dhe njerëz, sepse ata kanë zemra, por nuk kuptojnë, kanë sy, por nuk shohin dhe kanë veshë, por nuk dëgjojnë. Ata janë si bagëtitë, madje edhe më zi. Pikërisht këta janë të shkujdesurit.]]></translation>
<footnotes></footnotes>
</aya>
<aya number="180">
<translation><![CDATA[Allahut i përkasin emrat më të bukur, andaj thirreni Atë (lutjuni Atij) me to dhe largohuni nga ata që i shtrembërojnë emrat e Tij. Ata do të ndëshkohen për çfarë kanë vepruar.]]></translation>
<footnotes></footnotes>
</aya>
<aya number="181">
<translation><![CDATA[Ndërmjet atyre që kemi krijuar, ka njerëz që i udhëzojnë të tjerët në rrugën e vërtetë dhe gjykojnë drejt.]]></translation>
<footnotes></footnotes>
</aya>
<aya number="182">
<translation><![CDATA[Ndërsa ata që i mohojnë shpalljet Tona, dalëngadalë Ne do t’i shpiem drejt shkatërrimit, pa e kuptuar]]></translation>
<footnotes></footnotes>
</aya>
<aya number="183">
<translation><![CDATA[e do t’u japim afat. Me të vërtetë, plani Ynë është i fortë.]]></translation>
<footnotes></footnotes>
</aya>
<aya number="184">
<translation><![CDATA[A nuk u ka vajtur ndonjëherë në mendje atyre[112] se shoku i tyre[113] nuk ka kurrfarë marrëzie?! Ai është vetëm paralajmërues i hapët.]]></translation>
<footnotes><![CDATA[[112] Jobesimtarëve të Mekës.
[113] Muhamedi (a.s.).]]></footnotes>
</aya>
<aya number="185">
<translation><![CDATA[A nuk e shohin ata mbretërinë e qiejve e të Tokës dhe gjithçka që ka krijuar Allahu, duke menduar se mund t’u jetë afruar fundi?! Në çfarë Shpallje tjetër do të besojnë pas kësaj?!]]></translation>
<footnotes></footnotes>
</aya>
<aya number="186">
<translation><![CDATA[Ata që Allahu i shpie në humbje, askush nuk mund t’i udhëzojë në rrugë të drejtë! Ai i lë ata të enden në mosbesimin dhe humbjen e tyre.]]></translation>
<footnotes></footnotes>
</aya>
<aya number="187">
<translation><![CDATA[Ata të pyesin ty (Muhamed) rreth Orës (së Kiametit). Thuaju: “Atë e di vetëm Zoti im. Kohën kur do të ndodhë ajo, do ta tregojë vetëm Ai. Do të jetë e rëndë për qiejt dhe Tokën, do t’u vijë krejtësisht papritmas”. Ata të pyesin, a thua se ti di diçka për të. Thuaj: “Këtë e di vetëm Allahu, ndërsa shumica e njerëzve nuk e dinë (pse kjo gjë është e fshehtë).”]]></translation>
<footnotes></footnotes>
</aya>
<aya number="188">
<translation><![CDATA[Thuaj: “Unë nuk mund t’i sjell vetes as dobi, as dëm, përveçse aq sa dëshiron Allahu. Sikur ta dija të padukshmen, do t’i shumoja të mirat dhe nuk do të më prekte asnjë e keqe. Unë jam vetëm paralajmërues dhe sjellës i lajmeve të mira për njerëzit që besojnë”.]]></translation>
<footnotes></footnotes>
</aya>
<aya number="189">
<translation><![CDATA[Është Ai që ju krijoi nga një njeri i vetëm (Ademi), prej të cilit krijoi edhe bashkëshorten e tij (Havanë), që të gjente qetësi tek ajo. Kur njeriu bashkohet me gruan e vet, e ngarkon atë me një barrë të lehtë, që ajo e kalon pa e ndier për ca kohë. Dhe, kur ajo rëndohet, ata të dy i luten Allahut, Zotit të tyre: “Nëse na dhuron pasardhës të shëndoshë, do të të jemi vërtet mirënjohës!”]]></translation>
<footnotes></footnotes>
</aya>
<aya number="190">
<translation><![CDATA[Por, pasi Ai u dhuron pasardhës të shëndoshë e të mirë, ata të dy i veshin Allahut ortakë në lidhje me atë që u kishte dhënë. Por Allahu është shumë lart nga ato që ia veshin Atij si ortakë!]]></translation>
<footnotes></footnotes>
</aya>
<aya number="191">
<translation><![CDATA[A mos vallë ata i veshin Atij si ortakë idhuj që nuk mund të krijojnë asgjë, ndërkohë që vetë janë të krijuar?!]]></translation>
<footnotes></footnotes>
</aya>
<aya number="192">
<translation><![CDATA[Idhuj, që nuk mund t’u japin ndonjë ndihmë atyre e as veten nuk mund ta ndihmojnë?!]]></translation>
<footnotes></footnotes>
</aya>
<aya number="193">
<translation><![CDATA[Edhe nëse i thirrni në rrugën e drejtë, ata nuk do t’ju ndjekin. Prandaj njësoj është - i thirrët apo nuk i thirrët.]]></translation>
<footnotes></footnotes>
</aya>
<aya number="194">
<translation><![CDATA[Në të vërtetë, ata që iu luteni ju, në vend të Allahut, janë robër si ju. Thirrini ata dhe le t’ju përgjigjen, nëse thoni të vërtetën!]]></translation>
<footnotes></footnotes>
</aya>
<aya number="195">
<translation><![CDATA[A kanë ata këmbë për të ecur ose duar për të kapur? A kanë sy për të parë ose veshë për të dëgjuar? Thuaj: “Thirrni zotat tuaj të rreme dhe kurdisni kurthe kundër meje, pa më lënë kohë!]]></translation>
<footnotes></footnotes>
</aya>
<aya number="196">
<translation><![CDATA[Në të vërtetë, Mbrojtësi im është Allahu, i Cili ka zbritur Librin dhe kujdeset për të mirët.]]></translation>
<footnotes></footnotes>
</aya>
<aya number="197">
<translation><![CDATA[Kurse ata që i adhuroni në vend të Tij, nuk mund t’ju ndihmojnë as ju e as veten.]]></translation>
<footnotes></footnotes>
</aya>
<aya number="198">
<translation><![CDATA[Edhe sikur t’i thërrasësh në rrugë të drejtë, ata nuk do të dëgjojnë! Ty të duket sikur të vështrojnë, por ata nuk shohin.]]></translation>
<footnotes></footnotes>
</aya>
<aya number="199">
<translation><![CDATA[Trego mëshirë, urdhëro vepra të mira dhe shmangu nga të paditurit!]]></translation>
<footnotes></footnotes>
</aya>
<aya number="200">
<translation><![CDATA[Nëse djalli përpiqet të të shtyjë drejt së keqes, kërko strehim tek Allahu, se vërtet, Ai dëgjon dhe di gjithçka.]]></translation>
<footnotes></footnotes>
</aya>
<aya number="201">
<translation><![CDATA[Ata që i frikësohen Allahut, kur u vjen ndonjë mendim i lig nga djalli, i kujtojnë (urdhrat e Tij), e atëherë e shohin rrugën e drejtë.]]></translation>
<footnotes></footnotes>
</aya>
<aya number="202">
<translation><![CDATA[Ndërsa vëllezërit e vet (prej njerëzve), ata[114] i shpien edhe më tej në humbje pa pushuar.]]></translation>
<footnotes><![CDATA[[114] Djajtë.]]></footnotes>
</aya>
<aya number="203">
<translation><![CDATA[Kur ti (Muhamed) nuk u lexon atyre[115] ndonjë varg nga Shpallja, ata thonë: “Ah! Sikur ta bëje ti vetë”! Thuaju: “Unë ndjek vetëm atë që më ka shpallur Zoti im. Ky (Kuran) është vetëm dëshmi ndriçuese nga Zoti juaj, udhërrëfim dhe mëshirë për njerëzit që besojnë.”]]></translation>
<footnotes><![CDATA[[115] Jobesimtarëve të Mekës.]]></footnotes>
</aya>
<aya number="204">
<translation><![CDATA[Kur të lexohet Kurani, dëgjoni dhe heshtni, në mënyrë që të mëshiroheni.]]></translation>
<footnotes></footnotes>
</aya>
<aya number="205">
<translation><![CDATA[Përmende Zotin tënd më vete, i përulur dhe me frikë - jo me zë të lartë, në mëngjes dhe mbrëmje, dhe mos u bëj nga ata që nuk i kushtojnë vëmendje!]]></translation>
<footnotes></footnotes>
</aya>
<aya number="206">
<translation><![CDATA[Në të vërtetë, ata që janë afër Zotit tënd, nuk refuzojnë ta adhurojnë Atë, por e lavdërojnë dhe përulen në sexhde para Tij.]]></translation>
<footnotes></footnotes>
</aya>
</sura>
<sura number="8">
<aya number="1">
<translation><![CDATA[Të pyesin ty (o Muhamed) për plaçkën e luftës. Thuaj: “Plaçka e luftës i përket Allahut dhe të Dërguarit”. Prandaj, frikësojuni Allahut, rregulloni marrëdhëniet midis jush dhe bindjuni Allahut dhe të Dërguarit të Tij, nëse jeni besimtarë të vërtetë”.]]></translation>
<footnotes></footnotes>
</aya>
<aya number="2">
<translation><![CDATA[Besimtarë të vërtetë janë vetëm ata, zemrat e të cilëve, kur përmendet Allahu, fërgëllojnë dhe, kur u lexohen shpalljet e Tij, u forcohet besimi dhe vetëm te Zoti i tyre mbështeten,]]></translation>
<footnotes></footnotes>
</aya>
<aya number="3">
<translation><![CDATA[ata që falin namazin dhe japin prej asaj që Ne ua kemi dhënë.]]></translation>
<footnotes></footnotes>
</aya>
<aya number="4">
<translation><![CDATA[Njëmend, ata janë besimtarë të vërtetë. Ata do të kenë shkallë përnderimi te Zoti i tyre, falje dhe furnizim bujar (në Xhenet).]]></translation>
<footnotes></footnotes>
</aya>
<aya number="5">
<translation><![CDATA[Zoti yt të nxori nga shtëpia jote (për të luftuar) për të Vërtetën edhe pse kjo nuk i pëlqeu një grupi prej besimtarëve.[116]]]></translation>
<footnotes><![CDATA[[116] Vargu bën fjalë për betejën e Bedrit (2 H / 624). Pasi kishin mërguar në Medinë për shkak të persekutimit që pësuan në Mekë, myslimanët kishin krijuar atje një bashkësi të re besimtarësh. Në vitin e dytë të këtij mërgimi, Profeti Muhamed (a.s.) vendosi të sulmonte një karvan tregtar të Mekës që po kthehej nga Siria, në mënyrë që të kompensonte pasuritë që paria e Mekës ua kishte konfiskuar myslimanëve mekas që kishin mërguar në Medinë. Për këtë arsye, ai përgatiti një ushtri të vogël prej 300 vetash. Ndërkohë, karvanit i erdhi lajmi për sulmin që e priste, prandaj ndërroi rrugë, ndërsa nga Meka u nis një ushtri prej një mijë vetash e pajisur mirë ushtarakisht në mbrojtje të karvanit. Atëherë, myslimanët ishin në mëdyshje, a të ndiqnin karvanin apo të prisnin ushtrinë mekase? Në këtë varg, Allahu bën të ditur se Ai e nxori Profetin (a.s.) nga shtëpia e tij, për të luftuar për të Vërtetën, pra, për çështjen e Allahut dhe jo për të sulmuar karvanin edhe pse kjo gjë mund të mos u pëlqente disa besimtarëve. Ata parapëlqenin të luftonin kundër një karvani me pak luftëtarë, sesa të luftonin kundër një ushtrie të pajisur më mirë dhe trefish më të madhe në numër. Megjithatë, me ndihmën e Allahut të Madhëruar, i cili dërgoi në përkrahje të ushtrisë myslimane një ushtri me engjëj, myslimanët korrën një fitore të shkëlqyer ndaj ushtrisë pagane, duke shfaqur shembuj të lartë heroizmi në këtë betejë.]]></footnotes>
</aya>
<aya number="6">
<translation><![CDATA[Ata polemizojnë me ty për të vërtetën (luftën), e cila u ishte bërë e qartë, sikur të ishin duke u çuar drejt vdekjes së sigurt.]]></translation>
<footnotes></footnotes>
</aya>
<aya number="7">
<translation><![CDATA[Allahu ju premtoi fitoren mbi njërin prej dy grupeve, që ai të ishte juaji. Ju dëshironit që grupi i paarmatosur të ishte juaji, ndërsa Allahu dëshironte të përmbushte premtimin e Tij dhe t’ua zhdukte rrënjët mohuesve,]]></translation>
<footnotes></footnotes>
</aya>
<aya number="8">
<translation><![CDATA[për ta bërë të Vërtetën (Islamin) ngadhënjyese dhe për ta zhdukur të pavërtetën edhe pse keqbërësit e pafe e urrejnë këtë.]]></translation>
<footnotes></footnotes>
</aya>
<aya number="9">
<translation><![CDATA[Ju kërkuat ndihmë nga Zoti juaj e Ai ju përgjigj: “Unë do t’ju ndihmoj me një mijë engjëj të cilët do të vijnë njëri pas tjetrit”.]]></translation>
<footnotes></footnotes>
</aya>
<aya number="10">
<translation><![CDATA[Allahu e bëri këtë fitore si lajm të mirë, që të qetësohen zemrat tuaja me të. Fitorja vjen vetëm nga Allahu. Me të vërtetë, Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="11">
<translation><![CDATA[Ai bëri që ju të koteni në gjumë të lehtë si shenjë sigurie nga ana e Tij dhe lëshoi nga qielli shi, për t’ju pastruar nëpërmjet atij, për të larguar nga ju ndyrësinë e djallit dhe për t’i forcuar zemrat tuaja dhe këmbët.]]></translation>
<footnotes></footnotes>
</aya>
<aya number="12">
<translation><![CDATA[(Kujto o Muhamed) kur Zoti yt i frymëzoi engjëjt: “Unë jam me ju, andaj forcojini ata që besojnë. Unë do të shtie frikë në zemrat e mohuesve, andaj goditini në qafë dhe në të gjithë gishtërinjtë”.]]></translation>
<footnotes></footnotes>
</aya>
<aya number="13">
<translation><![CDATA[Ne i dënuam kështu, sepse ata dolën kundër Allahut dhe të Dërguarit të Tij. Kushdo që del kundër Allahut dhe të Dërguarit të Tij, ta dijë se Allahu është ndëshkues i ashpër.]]></translation>
<footnotes></footnotes>
</aya>
<aya number="14">
<translation><![CDATA[(Ne u thamë atyre:) “Ky është ndëshkimi, provojeni atë. Dënimi i zjarrit i pret mohuesit”.]]></translation>
<footnotes></footnotes>
</aya>
<aya number="15">
<translation><![CDATA[O besimtarë, kur të ndeshni ushtritë e jobesimtarëve në betejë, mos ua ktheni shpinën!]]></translation>
<footnotes></footnotes>
</aya>
<aya number="16">
<translation><![CDATA[Cilido që ua kthen shpinën atë ditë, përveç atij që tërhiqet me qëllim që të sulmojë përsëri ose për t’u bashkuar me një grup tjetër, do të shkaktojë zemërimin e Allahut dhe do të ketë si strehë Xhehenemin. Eh, sa fund i keq është ky!]]></translation>
<footnotes></footnotes>
</aya>
<aya number="17">
<translation><![CDATA[Sigurisht, nuk ishit ju që i vratë ata, por i vrau Allahu! Kur gjuaje, nuk ishe ti (Muhamed) që gjuaje, por ishte Allahu Ai që gjuante, me qëllim që t’u bënte besimtarëve një dhuratë të bukur. Vërtet, Allahu dëgjon dhe di çdo gjë.]]></translation>
<footnotes></footnotes>
</aya>
<aya number="18">
<translation><![CDATA[Kështu ka ndodhur; dhe dijeni se Allahu i dobëson dredhitë e mohuesve.]]></translation>
<footnotes></footnotes>
</aya>
<aya number="19">
<translation><![CDATA[Nëse ju (jobesimtarë mekas) kërkuat fitore dhe gjykim (prej Allahut), ja tek erdhi fitorja (kundër jush). Por, nëse tërhiqeni (nga mohimi dhe lufta kundër të Dërguarit), kjo do të jetë për ju shumë më e dobishme. Nëse ktheheni (në luftë), edhe Ne do të kthehemi (në ndihmë të besimtarëve). Forcat tuaja nuk do t’ju bëjnë asnjë dobi, sado të jenë të shumta në numër, sepse Allahu është me besimtarët.]]></translation>
<footnotes></footnotes>
</aya>
<aya number="20">
<translation><![CDATA[O besimtarë! Bindjuni Allahut dhe të Dërguarit të Tij dhe mos ia ktheni shpinën, ndërkohë që e dëgjoni (të vërtetën)!]]></translation>
<footnotes></footnotes>
</aya>
<aya number="21">
<translation><![CDATA[Mos u bëni si ata që thonë “Dëgjojmë”, por nuk ia vënë veshin.]]></translation>
<footnotes></footnotes>
</aya>
<aya number="22">
<translation><![CDATA[Krijesat më të këqija para Allahut janë ato që janë shurdhe dhe memece (ndaj së vërtetës) e që nuk hanë arsye.]]></translation>
<footnotes></footnotes>
</aya>
<aya number="23">
<translation><![CDATA[Sikur Allahu të dinte ndonjë të mirë tek ata, Ai do t’ua jepte dëgjimin. Por, edhe sikur t’i bënte të dëgjonin, ata do të shmangeshin dhe do të largoheshin nga besimi.]]></translation>
<footnotes></footnotes>
</aya>
<aya number="24">
<translation><![CDATA[O besimtarë! Bindjuni Allahut dhe të Dërguarit kur ju thërret drejt asaj që ju jep jetë[117]! Dhe ta dini se Allahu ndërhyn midis njeriut dhe zemrës së tij dhe se tek Ai do të mblidheni të gjithë!]]></translation>
<footnotes><![CDATA[[117] D.m.th. drejt besimit.]]></footnotes>
</aya>
<aya number="25">
<translation><![CDATA[Ruajuni ngatërresave, të cilat nuk i godasin vetëm ata që bëjnë keq; dhe ta dini se Allahu dënon ashpër!]]></translation>
<footnotes></footnotes>
</aya>
<aya number="26">
<translation><![CDATA[Dhe kujtohuni kur ishit pak në numër, ishit të dobët në tokë e kishit frikë se njerëzit (jobesimtarët) do t’ju gllabëronin! Ai ju strehoi dhe ju forcoi me ndihmën e Tij e ju dha shumë të mira, që ju ta falënderoni.]]></translation>
<footnotes></footnotes>
</aya>
<aya number="27">
<translation><![CDATA[O besimtarë! Mos e tradhtoni Allahun dhe të Dërguarin e mos i tradhtoni amanetet me vetëdije.]]></translation>
<footnotes></footnotes>
</aya>
<aya number="28">
<translation><![CDATA[Ta dini se pasuria juaj dhe fëmijët tuaj janë vetëm sprovë dhe se vetëm tek Allahu është shpërblimi i madh.]]></translation>
<footnotes></footnotes>
</aya>
<aya number="29">
<translation><![CDATA[O besimtarë! Nëse i frikësoheni Allahut, Ai do t’ju japë aftësinë e të gjykuarit drejt, do t’ju lirojë nga gjynahet tuaja dhe do t’ju falë. Allahu zotëron mirësi të madhe.]]></translation>
<footnotes></footnotes>
</aya>
<aya number="30">
<translation><![CDATA[Kujto kur mohuesit komplotonin kundër teje: për të të burgosur, vrarë ose dëbuar. Ata bënin kurthe, por edhe Allahu ngrinte kurthe (kundër tyre). Allahu është planifikuesi më i mirë.]]></translation>
<footnotes></footnotes>
</aya>
<aya number="31">
<translation><![CDATA[Kur atyre u lexohen shpalljet Tona, ata thonë: “Ne i kemi dëgjuar; po të duam, edhe ne do të thoshim diçka të ngjashme. Këto nuk janë kurrgjë, përveçse përralla të të lashtëve.”]]></translation>
<footnotes></footnotes>
</aya>
<aya number="32">
<translation><![CDATA[(Kujtoje, gjithashtu) kur ata thanë: “Zoti ynë, nëse ky (Kuran) është e Vërteta (e zbritur prej Teje), atëherë lësho mbi ne shi gurësh nga qielli ose dërgona një ndëshkim të dhembshëm!”]]></translation>
<footnotes></footnotes>
</aya>
<aya number="33">
<translation><![CDATA[Por Allahu nuk do t’i ndëshkonte ata, përderisa ti ishe në mesin e tyre dhe, Allahu nuk do t’i ndëshkojë ata, përderisa ata i kërkojnë falje Atij.]]></translation>
<footnotes></footnotes>
</aya>
<aya number="34">
<translation><![CDATA[E përse të mos i dënojë Allahu, kur ata e pengojnë vizitën në Shtëpinë e Shenjtë (Qabe) edhe pse ata nuk janë kujdestarë të saj?! Kujdestarë të saj janë vetëm ata që i frikësohen Allahut, por shumica e tyre nuk e dinë.]]></translation>
<footnotes></footnotes>
</aya>
<aya number="35">
<translation><![CDATA[Lutja e tyre në Shtëpinë e Shenjtë ishte vetëm me fërshëllima dhe rrahje duarsh. Prandaj (atyre do t’u thuhet:) “Provojeni ndëshkimin, pasi kurrë nuk besuat”!]]></translation>
<footnotes></footnotes>
</aya>
<aya number="36">
<translation><![CDATA[Në të vërtetë, jobesimtarët e shpenzojnë pasurinë e tyre për t’i penguar njerëzit nga rruga e Allahut. Ata do ta shpenzojnë atë, por në fund ajo do jetë vetëm dëshpërim për ta, sepse do të jenë të mundur. Ata që nuk besojnë, në Xhehenem do të tubohen,]]></translation>
<footnotes></footnotes>
</aya>
<aya number="37">
<translation><![CDATA[që Allahu të veçojë të keqin nga i miri; të këqijtë t’i palosë njërin mbi tjetrin, e të gjithë t’i hedhë në Xhehenem. Këta, me të vërtetë, janë të humbur.]]></translation>
<footnotes></footnotes>
</aya>
<aya number="38">
<translation><![CDATA[Thuaju atyre që nuk besojnë: nëse largohen (nga mosbesimi), do t’u falet e kaluara e, nëse kthehen (në mosbesim), atëherë dënimi i popujve të mëparshëm është paralajmërim për ta.]]></translation>
<footnotes></footnotes>
</aya>
<aya number="39">
<translation><![CDATA[Luftoni kundër tyre, derisa të zhduket idhujtaria dhe derisa të mbetet vetëm feja e Allahut. Nëse ata heqin dorë (prej mohimit), Allahu i sheh punët e tyre.]]></translation>
<footnotes></footnotes>
</aya>
<aya number="40">
<translation><![CDATA[Por, nëse ata kthejnë shpinën, dijeni se Allahu është mbrojtësi juaj. Ai është mbrojtës dhe mbështetës i mrekullueshëm!]]></translation>
<footnotes></footnotes>
</aya>
<aya number="41">
<translation><![CDATA[Ta dini se çfarëdo që të fitoni si plaçkë lufte, një e pesta i takon Allahut, të Dërguarit dhe farefisit të tij, jetimëve, të varfërve dhe udhëtarit (që ka ngelur në rrugë), nëse besoni në Allahun dhe në atë që ia kemi shpallur robit Tonë në ditën e fitores (luftën e Bedrit), atë ditë kur u ndeshën dy ushtritë. Vërtet, Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="42">
<translation><![CDATA[Kur ju ishit në bregun e afërt të luginës, ata ndodheshin në bregun e largët, ndërsa karvani poshtë jush. Edhe sikur t’i kishit lënë takim njëri-tjetrit, nuk do të ishit pajtuar për kohën e ndeshjes. Por Allahu e përmbushi atë ngjarje që ishte e caktuar, me qëllim që kush duhej të vdiste, të vdiste me prova të qarta dhe, kush duhej të mbetej gjallë, të jetonte me prova të qarta. Vërtet, Allahu i dëgjon të gjitha dhe di çdo gjë.]]></translation>
<footnotes></footnotes>
</aya>
<aya number="43">
<translation><![CDATA[(Kujto) kur Allahu të tregoi në ëndërr se ata janë pak. Sikur të të tregonte se ishin shumë, ju do të humbisnit guximin dhe do të grindeshit për atë çështje, por Allahu ju shpëtoi. Ai e di se çfarë keni në zemrat tuaja.]]></translation>
<footnotes></footnotes>
</aya>
<aya number="44">
<translation><![CDATA[Kur u përballët (me armikun), Ai jua shfaqi ata në sytë tuaj sikur ishin pak, ndërsa ju ju bëri të dukeshit pak në sytë e atyre, për të përmbushur atë që ishte caktuar. Tek Allahu kthehen të gjitha çështjet.]]></translation>
<footnotes></footnotes>
</aya>
<aya number="45">
<translation><![CDATA[O besimtarë, kur të ndesheni me ndonjë forcë armike, qëndroni të patundur dhe përmendni shumë Allahun që të fitoni.]]></translation>
<footnotes></footnotes>
</aya>
<aya number="46">
<translation><![CDATA[Bindjuni Allahut dhe të Dërguarit të Tij dhe mos u grindni ndërmjet jush, sepse do të humbni guximin e do t’ju lërë fuqia. Bëhuni të durueshëm, se Allahu, me të vërtetë, është me të durueshmit.]]></translation>
<footnotes></footnotes>
</aya>
<aya number="47">
<translation><![CDATA[Mos u bëni si ata (jobesimtarët e Mekës) që dolën nga shtëpitë e tyre me mendjemadhësi e për sy e faqe të botës, duke dashur t’i pengojnë njerëzit nga rruga e Allahut. Allahu e di mirë çfarë punojnë ata.]]></translation>
<footnotes></footnotes>
</aya>
<aya number="48">
<translation><![CDATA[Djalli ua zbukuroi atyre veprat e këqija dhe u tha: “Askush në botë nuk do t’ju mundë sot dhe unë jam mbrojtësi juaj”. Mirëpo, kur u ndeshën dy ushtritë (me engjëjt përkrah besimtarëve), ai u kthye nga thembrat e tij dhe u tha (jobesimtarëve): “Unë nuk kam të bëj me ju; unë shoh atë që ju nuk e shihni dhe i frikësohem Allahut, sepse Allahu ndëshkon ashpër”.]]></translation>
<footnotes></footnotes>
</aya>
<aya number="49">
<translation><![CDATA[Hipokritët dhe ata që kishin sëmundje (dyshim) në zemrat e veta, thoshin: “Këta i ka mashtruar feja e tyre!” Por ai që mbështetet tek Allahu, me të vërtetë, do ta gjejë Atë të Plotfuqishëm dhe të Urtë.]]></translation>
<footnotes></footnotes>
</aya>
<aya number="50">
<translation><![CDATA[Eh,sikur të shihje se si engjëjt ua marrin shpirtrat mohuesve! I godasin ata në fytyrë dhe shpinë (duke u thënë): “Shijoni dënimin e zjarrit!]]></translation>
<footnotes></footnotes>
</aya>
<aya number="51">
<translation><![CDATA[Kjo është për shkak të asaj që keni bërë me duart tuaja, sepse Allahu nuk është i padrejtë me robërit e Vet!”]]></translation>
<footnotes></footnotes>
</aya>
<aya number="52">
<translation><![CDATA[Kështu u ndodhi edhe ithtarëve të Faraonit dhe atyre që kanë qenë para tyre. Ata i mohuan shpalljet e Allahut dhe Ai i dënoi për shkak të gjynaheve të tyre. Me të vërtetë, Allahu është i Fuqishëm dhe ndëshkon ashpër.]]></translation>
<footnotes></footnotes>
</aya>
<aya number="53">
<translation><![CDATA[Kjo ndodh se Allahu nuk ia ndryshon kurrë një mirësi që ia ka dhënë një populli, derisa ata të ndryshojnë atë që kanë në veten e tyre. Vërtet, Allahu dëgjon dhe di gjithçka.]]></translation>
<footnotes></footnotes>
</aya>
<aya number="54">
<translation><![CDATA[(Sjelljet e jobesimtarëve të Mekës) ngjajnë me sjelljet e ithtarëve të Faraonit dhe të të tjerëve që jetuan para tyre. Ata i përgënjeshtruan shpalljet e Zotit të tyre dhe kështu Ne i shkatërruam për shkak të gjynaheve të tyre, ndërsa ithtarët e Faraonit i fundosëm. Të gjithë ata ishin keqbërës.]]></translation>
<footnotes></footnotes>
</aya>
<aya number="55">
<translation><![CDATA[Krijesat më të këqija tek Allahu janë ata që mohojnë dhe që nuk do të besojnë;]]></translation>
<footnotes></footnotes>
</aya>
<aya number="56">
<translation><![CDATA[janë ata me të cilët ke bërë marrëveshje, por që çdo herë e shkelin atë dhe nuk i frikësohen Allahut.]]></translation>
<footnotes></footnotes>
</aya>
<aya number="57">
<translation><![CDATA[Nëse ti i ndesh ata në luftë, shpartalloji, që të vënë mend ata që vijnë pas tyre.]]></translation>
<footnotes></footnotes>
</aya>
<aya number="58">
<translation><![CDATA[Nëse ke frikë se ndonjë fis e thyen besën, edhe ti prishja marrëveshjen me të njëjtën mënyrë, sepse Allahu nuk i do ata që tradhtojnë.]]></translation>
<footnotes></footnotes>
</aya>
<aya number="59">
<translation><![CDATA[Le të mos mendojnë kurrsesi ata që nuk besojnë se do të fitojnë, sepse nuk mund të Na pengojnë.]]></translation>
<footnotes></footnotes>
</aya>
<aya number="60">
<translation><![CDATA[Përgatisni kundër tyre kuaj dhe forcë për luftë sa të mundni, që të tmerroni armikun e Allahut dhe armikun tuaj, si dhe të tjerë, përveç tyre, të cilët ju nuk i njihni, por që Allahu i njeh. Çfarëdo që të shpenzoni në rrugën e Allahut, do t’ju shpërblehet dhe nuk do t’ju bëhet padrejtësi.]]></translation>
<footnotes></footnotes>
</aya>
<aya number="61">
<translation><![CDATA[Nëse ata shfaqin prirje për paqe, atëherë edhe ti ano nga ajo dhe mbështetu tek Allahu, sepse, vërtet, Ai dëgjon dhe di gjithçka.]]></translation>
<footnotes></footnotes>
</aya>
<aya number="62">
<translation><![CDATA[Por, nëse ata synojnë të të mashtrojnë, të mjafton Allahu (si mbrojtës). Ai të ka forcuar me ndihmën e Tij dhe me besimtarët,]]></translation>
<footnotes></footnotes>
</aya>
<aya number="63">
<translation><![CDATA[duke i bashkuar zemrat e tyre (si një zemër e vetme). Sikur të shpenzoje tërë pasurinë që gjendet në Tokë, nuk do të mund t’i bashkoje zemrat e tyre, por Allahu i bashkoi ato. Ai është vërtet i Plotfuqishëm dhe i Urtë.]]></translation>
<footnotes></footnotes>
</aya>
<aya number="64">
<translation><![CDATA[O Profet! Allahu të mjafton ty dhe besimtarëve që të pasojnë.]]></translation>
<footnotes></footnotes>
</aya>
<aya number="65">
<translation><![CDATA[O Profet! Jepu zemër e nxiti besimtarët për luftë! Nëse mes jush gjenden njëzet të qëndrueshëm, ata do të mundin dyqind (mohues) e, nëse nga ju janë njëqind të qëndrueshëm, ata do të mundin një mijë mohues, sepse ata janë njerëz që nuk kuptojnë.]]></translation>
<footnotes></footnotes>
</aya>
<aya number="66">
<translation><![CDATA[Tani, Allahu ju ka lehtësuar ju, ngaqë Ai e di se keni dobësi. Kështu, nëse ka prej jush njëqind të qëndrueshëm, ata do të mundin dyqind (mohues) dhe, nëse nga ju janë një mijë (të qëndrueshëm), me vullnetin e Allahut, ata do të mundin dy mijë (mohues). Allahu është me të qëndrueshmit.]]></translation>
<footnotes></footnotes>
</aya>
<aya number="67">
<translation><![CDATA[Asnjë profet s’ka të drejtë të ketë robër për vete, derisa të arrijë fitore të plotë në Tokë. Ju[118] dëshironi të mirat kalimtare të kësaj bote, kurse Allahu dëshiron botën tjetër. Allahu është i Plotfuqishëm dhe i Urtë.]]></translation>
<footnotes><![CDATA[[118] Pasuesit e Muhamedit (a.s.).]]></footnotes>
</aya>
<aya number="68">
<translation><![CDATA[Sikur të mos ishin urdhërimet e mëparshme të Allahut (për lejimin e plaçkës së luftës), do t’ju godiste një dënim i madh për atë që keni marrë.]]></translation>
<footnotes></footnotes>
</aya>
<aya number="69">
<translation><![CDATA[Gëzojeni plaçkën e luftës që keni fituar si gjë të lejueshme dhe të mirë dhe frikësojuni Allahut! Vërtet, Allahu është Falës e Mëshirëplotë.]]></translation>
<footnotes></footnotes>
</aya>
<aya number="70">
<translation><![CDATA[O Profet! Thuaju robërve që gjenden në duart tuaja: “Nëse Allahu gjen mirësi në zemrat tuaja, do t’ju japë diçka edhe më të mirë nga ajo që ju është marrë dhe do t’ju falë”. Se Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="71">
<translation><![CDATA[E, nëse ata duan të të tradhtojnë, dije se më parë kanë tradhtuar Allahun dhe prandaj Ai ta mundësoi ty fitoren ndaj tyre. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="72">
<translation><![CDATA[Vërtet, ata që besuan dhe mërguan (për hir të besimit), e më pas luftuan me pasurinë dhe jetën e tyre në rrugën e Allahut dhe ata që u dhanë strehim e i ndihmuan, janë miq e mbrojtës për njëri-tjetrin. Por, ata që besojnë e që nuk kanë mërguar, nuk të kërkohet t’i mbrosh, derisa të mërgojnë. E, nëse ju luten që t’i ndihmoni për çështjen e fesë, atëherë jeni të detyruar t’u dilni në ndihmë, përveçse (kur ju duhet të luftoni) kundër një populli me të cilin keni marrëveshje. Allahu e sheh mirë atë që veproni.]]></translation>
<footnotes></footnotes>
</aya>
<aya number="73">
<translation><![CDATA[Kurse jobesimtarët janë miq e mbrojtës të njëri-tjetrit. Nëse nuk veproni ashtu siç jeni urdhëruar[119], do të bëhet ngatërresë dhe shkatërrim i madh në Tokë.]]></translation>
<footnotes><![CDATA[[119] Pra, të mbroni njëri-tjetrin kundër jobesimtarëve.]]></footnotes>
</aya>
<aya number="74">
<translation><![CDATA[Ata që besojnë, mërgojnë e luftojnë për çështjen e Allahut dhe ata që u japin strehim atyre e i ndihmojnë, pa dyshim, janë besimtarë të vërtetë; për ta ka falje dhe shpërblim bujar.]]></translation>
<footnotes></footnotes>
</aya>
<aya number="75">
<translation><![CDATA[Edhe ata që u bënë besimtarë më vonë, që mërguan dhe luftuan bashkë me ju, janë vëllezërit tuaj; ndonëse, sipas Librit të Allahut, besimtarët që kanë lidhje farefisnore, janë më të afërt për njëri-tjetrin (në ndarjen e trashëgimisë). Me të vërtetë, Allahu është i Dijshëm për çdo gjë.]]></translation>
<footnotes></footnotes>
</aya>
</sura>
<sura number="9">
<aya number="1">
<translation><![CDATA[Lirim (i deklaruar) nga ana e Allahut dhe të Dërguarit të Tij prej çdo detyrimi ndaj idhujtarëve me të cilët kishit bërë marrëveshje.]]></translation>
<footnotes></footnotes>
</aya>
<aya number="2">
<translation><![CDATA[“Udhëtoni nëpër botë ju (idhujtarë) edhe katër muaj (të sigurt), por ta dini se nuk do të mund t’i shpëtoni Allahut dhe se Allahu do t’i poshtërojë mohuesit”;]]></translation>
<footnotes></footnotes>
</aya>
<aya number="3">
<translation><![CDATA[Ja shpallja e Allahut dhe e të Dërguarit të Tij drejtuar njerëzve në ditën e haxhit të madh: “Allahu dhe i Dërguari i Tij shkëpusin çdo detyrim ndaj idhujtarëve”. Nëse ju (idhujtarë) pendoheni, është më mirë për ju; por, nëse largoheni (nga pendimi), ta dini se nuk do të mund t’i shpëtoni Allahut! Njoftoji mohuesit për dënimin e dhembshëm (që i pret).]]></translation>
<footnotes></footnotes>
</aya>
<aya number="4">
<translation><![CDATA[Përjashtim bëjnë ata idhujtarë, me të cilët keni lidhur marrëveshje e që nuk ju kanë shkelur asgjë prej saj dhe që nuk kanë ndihmuar askënd kundër jush. Respektojeni marrëveshjen me ta deri në fund. Me të vërtetë, Allahu i do ata që (i) frikësohen (Atij).]]></translation>
<footnotes></footnotes>
</aya>
<aya number="5">
<translation><![CDATA[Kur të kalojnë muajt e shenjtë (në të cilët ndalohet lufta), atëherë i vritni idhujtarët kudo që t’i ndeshni, i zini robër, i rrethoni dhe u bëni pusi kudo! Por, nëse pendohen, falin namazin dhe japin zekatin, atëherë i lini të qetë! Vërtet, Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="6">
<translation><![CDATA[Nëse ndonjë nga idhujtarët kërkon mbrojtje nga ti (Muhamed), mbroje, në mënyrë që të dëgjojë fjalën e Allahut, e pastaj përcille në vendin e tij të sigurt. Kështu duhet, sepse ata janë njerëz që nuk dinë.]]></translation>
<footnotes></footnotes>
</aya>
<aya number="7">
<translation><![CDATA[Si mund të kenë idhujtarët besëlidhje me Allahun dhe të Dërguarin e Tij, me përjashtim të atyre me të cilët keni lidhur ju marrëveshje te Xhamia e Shenjtë?! Sa kohë që ata t’i përmbahen marrëveshjes - përmbajuni edhe ju, sepse Allahu i do ata që (i) frikësohen (Atij).]]></translation>
<footnotes></footnotes>
</aya>
<aya number="8">
<translation><![CDATA[Si (mund t’u besoni) kur, nëse ju mundin, ata nuk e respektojnë as farefisninë, as marrëveshjen? Ata ju kënaqin me fjalë, ndërsa zemrat e tyre ju kundërshtojnë; shumica e tyre janë të ligj.]]></translation>
<footnotes></footnotes>
</aya>
<aya number="9">
<translation><![CDATA[Ata i shesin fjalët e Allahut për një vlerë të vogël dhe i pengojnë njerëzit nga Rruga e Tij. Vërtet të shëmtuara janë veprat e tyre!]]></translation>
<footnotes></footnotes>
</aya>
<aya number="10">
<translation><![CDATA[Ndaj besimtarëve, ata nuk respektojnë as farefisni, as besëlidhje; këta janë tejkaluesit e kufirit (në të këqija).]]></translation>
<footnotes></footnotes>
</aya>
<aya number="11">
<translation><![CDATA[Megjithatë, nëse ata pendohen, falin namazin dhe japin zekatin, atëherë janë vëllezërit tuaj në fe. Kështu ua shpjegojmë shpalljet njerëzve që dinë.]]></translation>
<footnotes></footnotes>
</aya>
<aya number="12">
<translation><![CDATA[Por, nëse ata e prishin betimin pas lidhjes së marrëveshjes dhe sulmojnë fenë tuaj, atëherë luftoni kundër krerëve të mosbesimit - sepse ata nuk kanë besë - që të mund të frenohen (nga të këqijat).]]></translation>
<footnotes></footnotes>
</aya>
<aya number="13">
<translation><![CDATA[Vallë, a nuk do të luftoni kundër atyre që e kanë shkelur besëlidhjen, janë përpjekur ta dëbojnë të Dërguarin dhe kanë filluar të parët t’ju sulmojnë?! Vallë, nga ata keni frikë? Allahu e meriton më shumë se ata që t’i frikësoheni, nëse jeni besimtarë!]]></translation>
<footnotes></footnotes>
</aya>
<aya number="14">
<translation><![CDATA[Luftoni kundër tyre, që Allahu t’i dënojë ata me duart tuaja, t’i poshtërojë, t’ju ndihmojë juve kundër tyre, t’i shërojë shpirtrat e besimtarëve]]></translation>
<footnotes></footnotes>
</aya>
<aya number="15">
<translation><![CDATA[dhe ta largojë hidhërimin nga zemrat e tyre! Allahu ia pranon pendimin kujt të dojë. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="16">
<translation><![CDATA[Vërtet mendoni se do të liheni të qetë para se Allahu t’i ketë njohur ata midis jush që kanë luftuar dhe që nuk kanë kërkuar aleatë të tjerë, përveç Allahut, të Dërguarit të Tij dhe besimtarëve?! Allahu e di mirë se çfarë bëni.]]></translation>
<footnotes></footnotes>
</aya>
<aya number="17">
<translation><![CDATA[Nuk u takon idhujtarëve të përkujdesen për faltoret e Allahut, përderisa edhe ata vetë dëshmojnë se janë jobesimtarë. Të kota do të jenë vepra e tyre dhe në zjarrin e Xhehenemit do të qëndrojnë përgjithmonë.]]></translation>
<footnotes></footnotes>
</aya>
<aya number="18">
<translation><![CDATA[Faltoret e Allahut i vizitojnë dhe i mirëmbajnë vetëm ata që besojnë Allahun dhe Ditën e Fundit, që falin namazin dhe japin zekatin e që nuk i frikësohen askujt, përveç Allahut. Sigurisht që këta janë në rrugë të drejtë.]]></translation>
<footnotes></footnotes>
</aya>
<aya number="19">
<translation><![CDATA[Vërtet mendoni se ai që u jep ujë haxhilerëve dhe mirëmban Xhaminë e Shenjtë është njësoj me atë që beson në Allahun dhe Ditën e Fundit dhe që lufton në rrugën e Allahut?! Këta nuk janë të njëjtë para Allahut. Ai nuk i udhëzon në rrugë të drejtë njerëzit keqbërës.]]></translation>
<footnotes></footnotes>
</aya>
<aya number="20">
<translation><![CDATA[Ata që besojnë, mërgojnë dhe luftojnë në rrugën e Allahut me pasurinë e tyre dhe jetën e tyre, janë në shkallë më të lartë tek Allahu. Pikërisht këta janë të fituarit.]]></translation>
<footnotes></footnotes>
</aya>
<aya number="21">
<translation><![CDATA[Zoti i tyre u jep lajmin e mirë për mëshirën dhe miratimin e Tij, si dhe për kopshtet ku do të ketë kënaqësi të përhershme për ta]]></translation>
<footnotes></footnotes>
</aya>
<aya number="22">
<translation><![CDATA[dhe ku do të qëndrojnë përgjithmonë. Me të vërtetë, vetëm tek Allahu është shpërblimi i madh.]]></translation>
<footnotes></footnotes>
</aya>
<aya number="23">
<translation><![CDATA[O besimtarë! Mos i pranoni për mbrojtës baballarët dhe vëllezërit tuaj, nëse ata e duan mosbesimin më shumë sesa besimin. Kushdo prej jush që i merr ata për mbrojtës, është keqbërës.]]></translation>
<footnotes></footnotes>
</aya>
<aya number="24">
<translation><![CDATA[Thuaj: “Nëse etërit tuaj, bijtë tuaj, vëllezërit tuaj, gratë tuaja, farefisi juaj, pasuria juaj që e keni fituar, tregtia për të cilën keni frikë se nuk do të shkojë mirë dhe shtëpitë ku e ndieni veten rehat, janë më të dashura për ju sesa Allahu, i Dërguari i Tij dhe lufta në rrugën e Tij, atëherë pritni derisa Allahu të sjellë vendimin (dënimin) e Tij. Allahu nuk e udhëzon në rrugën e drejtë popullin e pabindur.”]]></translation>
<footnotes></footnotes>
</aya>
<aya number="25">
<translation><![CDATA[Në të vërtetë, Allahu ju ka ndihmuar në shumë beteja, si dhe në ditën e (luftës së) Hunejnit, kur ju ju mahniti numri juaj i madh. Por ai numër nuk ju solli dobi aspak, sepse toka ju duk juve e ngushtë, edhe pse është e gjerë dhe kthyet shpinën duke ia mbathur.]]></translation>
<footnotes></footnotes>
</aya>
<aya number="26">
<translation><![CDATA[Pastaj, Allahu zbriti qetësinë[120] e Tij mbi të Dërguarin e Vet dhe mbi besimtarët, si dhe zbriti luftëtarë (engjëj), të cilët ju nuk i patë dot e i dënoi jobesimtarët. Kështu u “shpërblyen” mohuesit.]]></translation>
<footnotes><![CDATA[[120] Shih shënimin në vargun 248 të sures 2.]]></footnotes>
</aya>
<aya number="27">
<translation><![CDATA[Pas kësaj, Allahu e pranon pendimin për kë të dojë. Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="28">
<translation><![CDATA[O besimtarë! Në të vërtetë, idhujtarët janë të papastër (për shkak të besimit të kotë), prandaj të mos i afrohen më Xhamisë së Shenjtë pas këtij viti. Dhe mos kini frikë nga varfëria, sepse, po deshi, Allahu ju bën të pasur me dhuntitë e veta.[121] Vërtet, Allahu është i Gjithëdijshëm dhe i Urtë.]]></translation>
<footnotes><![CDATA[[121] Frika se vendimi për të mos i lejuar më jomyslimanët të hyjnë në Mekë mund të shkaktonte rënie të tregtisë, i shqetësonte jo pak mekasit. Prandaj, Allahu i Lartmadhëruar i siguron besimtarët se do t’i pasurojë me begatitë e Veta.]]></footnotes>
</aya>
<aya number="29">
<translation><![CDATA[Luftojini ata që nuk besojnë në Allahun e as në Ditën e Kiametit, që nuk e marrin për të ndaluar atë që e ka ndaluar Allahu dhe i Dërguari i Tij, dhe ata, midis atyre që u është dhënë Libri, që nuk e pranojnë fenë e vërtetë, derisa të japin xhizjen (taksën)[122] me dorën e tyre, duke qenë të përulur.]]></translation>
<footnotes><![CDATA[[122] “Xhizje” quhet taksa vjetore, nëpërmjet së cilës hebrenjtë dhe të krishterët shprehin njohjen e tyre për shtetin islam. Pagimi i kësaj takse u jepte atyre statusin e “dhimmi-ut” - të mbrojturit, përmes të cilit fitonin të drejtën të jetonin në paqe dhe siguri në shtetin islam dhe të ushtronin pa pengesë fenë e tyre. Sigurisht që kjo taksë nuk ishte diskriminuese, sepse hebrenjtë dhe të krishterët ishin të përjashtuar nga dhënia e zekatit, që, për shkak të veçorive të tij, ishte detyrim vetëm për besimtarët. Në kohën e Profetit Muhamed (a.s.), sasia e xhizjes ishte dhjetë derhemë (rreth 30 gr argjend) për çdo mashkull të rritur, që në kohën tonë është e barasvlefshme me shpenzimet ushqimore të dhjetë ditëve. Gjithsesi, gratë, fëmijët, skllevërit dhe të varfrit ishin të përjashtuar nga kjo taksë.]]></footnotes>
</aya>
<aya number="30">
<translation><![CDATA[Hebrenjtë thonë: “Uzejri është i biri i Allahut”, të krishterët thonë: “Mesihu është i biri i Allahut”. Këto janë fjalët e tyre, nga goja e tyre, i imitojnë fjalët e jobesimtarëve të mëparshëm. I vraftë Allahu! Si po shmangen (nga e vërteta)!]]></translation>
<footnotes></footnotes>
</aya>
<aya number="31">
<translation><![CDATA[Në vend të Allahut, ata kanë zgjedhur për zot rabinët dhe murgjit e tyre, si dhe Mesinë, të birin e Merjemes, ndërkohë që janë urdhëruar të adhurojnë vetëm një Zot, përveç të Cilit nuk ka tjetër që meriton të adhurohet. I lartësuar qoftë Ai mbi gjithçka që ia shoqërojnë (në adhurim).]]></translation>
<footnotes></footnotes>
</aya>
<aya number="32">
<translation><![CDATA[Ata dëshirojnë ta fikin dritën (fenë) e Allahut me gojën e tyre, por Allahu ka vendosur vetëm që ta përsosë dritën e Vet, edhe sikur mohuesit ta urrejnë këtë gjë.]]></translation>
<footnotes></footnotes>
</aya>
<aya number="33">
<translation><![CDATA[(Allahu) Është Ai që e ka dërguar të Dërguarin e Tij me udhërrëfimin (Kuranin) dhe fenë e së vërtetës, për ta lartësuar atë mbi të gjitha fetë[123], edhe sikur idhujtarët ta urrejnë këtë gjë.]]></translation>
<footnotes><![CDATA[[123] D. m. th. për ta lartësuar me anë të suksesit të qëndrueshëm dhe argumentit të qartë. Vini re se feja islame është e tillë që i lë pas të gjitha fetë e tjera dhe se nuk ka një lidhje të domosdoshme ndërmjet epërsisë fetare të Islamit dhe supremacisë politike të shteteve myslimane.]]></footnotes>
</aya>
<aya number="34">
<translation><![CDATA[O besimtarë! Në të vërtetë, shumë priftërinj dhe murgj përlajnë pasurinë e njerëzve pa të drejtë dhe i largojnë ata nga rruga e Allahut. Ata që grumbullojnë ar dhe argjend dhe nuk e shpenzojnë për hir të Allahut, paralajmëroji me dënim të dhembshëm.]]></translation>
<footnotes></footnotes>
</aya>
<aya number="35">
<translation><![CDATA[Do të vijë dita, kur (thesaret e mbledhura) do të digjen në zjarrin e Xhehenemit dhe me to do të damkoset balli, anët dhe shpina e tyre e do t’u thuhet: “Kjo është ajo që keni grumbulluar për veten; pra, shijoni atë që grumbulluat!”]]></translation>
<footnotes></footnotes>
</aya>
<aya number="36">
<translation><![CDATA[Vërtet, numri i muajve tek Allahu është dymbëdhjetë, sipas Librit të Allahut, që prej ditës kur krijoi qiejt dhe Tokën. Katër prej tyre janë të shenjtë, sipas besimit të drejtë. Prandaj, mos i bëni vetes dëm, duke i shkelur këta muaj! Megjithatë, luftoni të gjithë kundër idhujtarëve, ashtu si luftojnë ata të gjithë kundër jush. Ta dini se Allahu është me ata që ruhen nga gjynahet.]]></translation>
<footnotes></footnotes>
</aya>
<aya number="37">
<translation><![CDATA[Vërtet, muaji shtesë është vetëm shtesë në mosbesim. Për shkak të tij jobesimtarët shkojnë në humbje: një vit e quajnë të lejueshëm e vitin tjetër, të ndaluar, për të plotësuar numrin e muajve që i ka ndaluar Allahu.[124] Kështu, ata lejojnë atë që ka ndaluar Allahu. Atyre u duken të bukura veprat e tyre të shëmtuara. Allahu nuk i udhëzon në rrugë të drejtë njerëzit jobesimtarë.]]></translation>
<footnotes><![CDATA[[124] Ky varg është themelor për sa i përket përkufizimit islam të ndarjes së kohës. Kalendari hënor përmban 354 ditë, 11 më pak se ai diellor (12 kur viti është i brishtë). Për këtë arsye, astronomët e periudhës paraislame shtonin një muaj në çdo tre vjet, duke rivënë harmoninë midis kalendarit hënor dhe atij diellor. Përveç arsyeve astronomike, ky muaj shtesë shërbente për t’u ndërfutur edhe midis muajve të shenjtë – gjatë të cilëve nuk lejohej lufta – me qëllim që plaçkitësit të kishin pretekst për të sulmuar karvanët e haxhilerëve, duke pretenduar se ishin në kohën që lejohej lufta. Një aspekt tjetër i kësaj reforme të kalendarit, është muaji i agjërimit, ramazani, i cili çdo vit fillon 11-12 ditë më herët se vitin paraardhës, duke bërë që në 33 vjet, ai të bëjë një xhiro të plotë të kalendarit diellor. Me vendosjen e këtij ligji që ka vlerë të përgjithshme, Allahu i Madhëruar, me dijen e Tij, ka zhdukur çdo mundësi pabarazie në trajtim midis myslimanëve që jetojnë në pjesë të ndryshme të botës. Nëse muaji i agjërimit do të ecte sipas kalendarit diellor, disa besimtarë do të agjëronin gjithnjë në periudha të nxehta me ditë të gjata, kurse disa të tjerë do të agjëronin në ditë të freskëta e të shkurtra, pra, me më pak angazhim dhe meritë.]]></footnotes>
</aya>
<aya number="38">
<translation><![CDATA[O besimtarë! Çfarë keni që ngurroni e mbërtheheni fort për toke kur ju thuhet: “Dilni në luftë, në rrugën e Allahut?! A jeni të kënaqur me jetën e kësaj bote, në vend të së amshueshmes?! Kënaqësia e kësaj bote, në krahasim me atë të botës tjetër, është shumë e vogël.]]></translation>
<footnotes></footnotes>
</aya>
<aya number="39">
<translation><![CDATA[Nëse nuk shkoni në luftë, Ai do t’ju ndëshkojë me dënim të dhembshëm dhe do t’ju zëvendësojë me një popull tjetër; Atij ju nuk do të mund t’i bëni dëm aspak, se Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="40">
<translation><![CDATA[Nëse ju nuk e ndihmoni atë (Muhamedin a.s.), Allahu tashmë e ka ndihmuar ditën kur atë e dëbuan mohuesit vetë të dytin, kur ishin në shpellë e ai i thoshte shokut të vet (Ebu Bekrit): “Mos u mërzit, se Allahu është vërtet me ne!” Atëherë, Allahu zbriti qetësinë e Vet mbi të, e ndihmoi me një ushtri të padukshme (engjëjsh) dhe bëri që fjala e mosbesimtarëve të jetë më e poshtëruara, kurse Fjala e Allahut të jetë më e lartësuara. Vërtet, Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="41">
<translation><![CDATA[Dilni në luftë, qofshi të shëndoshë ose të sëmurë dhe luftoni me pasurinë e jetën tuaj në rrugën e Allahut! Kjo është më mirë për ju, veç sikur ta dinit!]]></translation>
<footnotes></footnotes>
</aya>
<aya number="42">
<translation><![CDATA[Po të ishte përfitimi afër dhe rruga jo aq e gjatë, ata do të vinin pas teje. Por iu duk rrugë e largët. Dhe ata do të betohen në Allahun: “Sikur të kishim mundur, me siguri do të dilnim bashkë me ju;” dhe kështu ata e shkatërrojnë vetveten; Allahu e di se ata janë gënjeshtarë.]]></translation>
<footnotes></footnotes>
</aya>
<aya number="43">
<translation><![CDATA[Allahu të fal ty që u lejove atyre të mungojnë, para se ta kuptoje se kush të flet të vërtetën dhe derisa t’i njihje gënjeshtarët.]]></translation>
<footnotes></footnotes>
</aya>
<aya number="44">
<translation><![CDATA[Nuk do të të kërkojnë leje për të mos luftuar me pasurinë dhe jetën e tyre, ata që besojnë në Allahun dhe Ditën e Kiametit. E Allahu i di mirë ata që ruhen nga gjynahet.]]></translation>
<footnotes></footnotes>
</aya>
<aya number="45">
<translation><![CDATA[Ty do të kërkojnë leje vetëm ata që nuk besojnë në Allahun dhe Ditën e Kiametit dhe që zemrat e tyre dyshojnë. Ata luhaten në dyshimin e vet.]]></translation>
<footnotes></footnotes>
</aya>
<aya number="46">
<translation><![CDATA[Sikur ata të kishin dashur të dilnin me ty, do të ishin përgatitur; por Allahu nuk e pëlqeu vajtjen e tyre, prandaj i pengoi dhe atyre iu tha: “Rrini me ata (të paaftë për luftë) që do të ulen (në shtëpi)!”]]></translation>
<footnotes></footnotes>
</aya>
<aya number="47">
<translation><![CDATA[Sikur të kishin dalë me ju, ata do t’ju shtonin juve vetëm të keqe, do të shtinin ngatërresa midis jush dhe do të ngjallnin përçarje, sepse edhe ndër ju ka nga ata që ua vënë veshin. Por Allahu i njeh mirë keqbërësit.]]></translation>
<footnotes></footnotes>
</aya>
<aya number="48">
<translation><![CDATA[Ata edhe më parë përpiqeshin të të nxirrnin ngatërresa dhe t’i pështjellonin punët e tua, deri sa erdhi e Vërteta (fitorja) dhe u tregua e qartë feja e Allahut, gjë që ata e urrenin.]]></translation>
<footnotes></footnotes>
</aya>
<aya number="49">
<translation><![CDATA[Disa prej atyre (hipokritëve) thonë: “Më lejo (të mungoj në luftë) dhe mos më vër në sprovë!” Ja, ata ranë pikërisht në sprovë. Me të vërtetë, Xhehenemi i përfshin mohuesit.]]></translation>
<footnotes></footnotes>
</aya>
<aya number="50">
<translation><![CDATA[Nëse ty të vjen ndonjë e mirë, ata hidhërohen; nëse të godet ndonjë e keqe, ata thonë: “Sa mirë që i morëm masat që më parë” dhe largohen të gëzuar.]]></translation>
<footnotes></footnotes>
</aya>
<aya number="51">
<translation><![CDATA[Thuaj: “Do të na godasë vetëm ajo që na ka caktuar Allahu; Ai është Mbrojtësi ynë dhe vetëm tek Allahu le të mbështeten besimtarët!”]]></translation>
<footnotes></footnotes>
</aya>
<aya number="52">
<translation><![CDATA[Thuaj: “Çfarë prisni për ne, përveçse njërës prej dy të mirave (fitores ose martirizimit)? Ndërsa ne po presim që Allahu t’ju godasë me dënim nga ana e Tij ose me duart tona. Pra, pritni se edhe ne me ju do të presim”.]]></translation>
<footnotes></footnotes>
</aya>
<aya number="53">
<translation><![CDATA[Thuaj: “Shpenzoni me hir a me pahir, nga ju nuk do të pranohet kurrsesi, sepse ju jeni vërtet një popull i mbrapshtë.”]]></translation>
<footnotes></footnotes>
</aya>
<aya number="54">
<translation><![CDATA[Ndihmesat e tyre nuk do të pranohen, ngase ata janë njerëz që nuk besojnë në Allahun dhe të Dërguarin e Tij, namazit i afrohen vetëm në mënyrë të ngathët dhe nuk shpenzojnë (nga pasuria), veçse në mënyrë përbuzëse.]]></translation>
<footnotes></footnotes>
</aya>
<aya number="55">
<translation><![CDATA[Mos u josh (o Muhamed) nga pasuria dhe fëmijët e tyre, sepse nëpërmjet tyre Allahu kërkon t’i ndëshkojë ata në këtë jetë, kështu që t’u dalë shpirti duke qenë jobesimtarë.]]></translation>
<footnotes></footnotes>
</aya>
<aya number="56">
<translation><![CDATA[Ata betohen për Allahun se janë në fenë tuaj, ndërkohë që nuk janë prej jush, por janë njerëz frikacakë (për të treguar si janë në të vërtetë).]]></translation>
<footnotes></footnotes>
</aya>
<aya number="57">
<translation><![CDATA[Sikur ata të gjenin ndonjë strehim, shpellë apo vend mbrojtjeje, do të niseshin atje me nxitim.]]></translation>
<footnotes></footnotes>
</aya>
<aya number="58">
<translation><![CDATA[Ka edhe të tillë që të qortojnë për shkak të ndarjes së lëmoshës. Nëse atyre u jepet ndonjë pjesë, ata kënaqen, por, nëse nuk u jepet, përnjëherë zemërohen.]]></translation>
<footnotes></footnotes>
</aya>
<aya number="59">
<translation><![CDATA[Sikur ata të kënaqeshin me atë që u ka dhënë Allahu dhe i Dërguari i Tij, do të thoshin: “Na mjafton Allahu! Allahu do të na japë nga mirësitë e Veta; edhe i Dërguari i Tij. Ne vetëm tek Allahu i varim shpresat”.]]></translation>
<footnotes></footnotes>
</aya>
<aya number="60">
<translation><![CDATA[Lëmosha e zekatit është vetëm për të varfrit, për nevojtarët, për ata që janë ngarkuar me mbledhjen dhe administrimin e tij, për ata të cilëve u duhet fituar zemra (në Islam), për lirimin e skllevërve, për të rënduarit nga borxhet, për (luftëtarët në) rrugën e Allahut dhe për udhëtarët e mbetur rrugëve. Këto janë detyrat e vëna prej Allahut. Vërtet, Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="61">
<translation><![CDATA[Ka të atillë që e shqetësojnë të Dërguarin dhe thonë: “Ai dëgjon çdo gjë që i thuhet”. Thuaj (o Muhamed): “Ai dëgjon atë që është e mirë për ju, beson në Allahun dhe u beson besimtarëve. Ai është mëshirë për ata midis jush që besojnë. Kurse ata që e lëndojnë të Dërguarin e Allahut, i pret një ndëshkim i dhembshëm.”]]></translation>
<footnotes></footnotes>
</aya>
<aya number="62">
<translation><![CDATA[Ata ju betohen për Allahun për t’ju kënaqur, por është më e drejtë të kënaqin Allahun dhe të Dërguarin e Tij, nëse janë besimtarë.]]></translation>
<footnotes></footnotes>
</aya>
<aya number="63">
<translation><![CDATA[Vallë, a nuk e dinë ata, se për atë që e kundërshton Allahun dhe të Dërguarit e Tij, është përgatitur zjarri i Xhehenemit, në të cilin do të qëndrojë përherë? Ky është poshtërimi më i madh!]]></translation>
<footnotes></footnotes>
</aya>
<aya number="64">
<translation><![CDATA[Hipokritët druajnë se do të shpallet ndonjë sure e cila do t’i lajmërojë se ç’ka në zemrat e tyre. Thuaj: “Talluni po deshët! Allahu sigurisht që do ta nxjerrë në pah atë së cilës ju i druheni”.]]></translation>
<footnotes></footnotes>
</aya>
<aya number="65">
<translation><![CDATA[Nëse i pyet, ata do të të përgjigjen: “Ne vetëm po bënim shaka dhe po luanim”. Thuaj: “A mos vallë me Allahun, shpalljet dhe të Dërguarin e Tij po talleni?”]]></translation>
<footnotes></footnotes>
</aya>
<aya number="66">
<translation><![CDATA[Mos u shfajësoni! Ju e mohuat fenë, pasi patët besuar. Nëse Ne i falim disa prej jush (për shkak se u penduan), do t’i ndëshkojmë të tjerët, ngase janë fajtorë (nuk u penduan për talljen që bënë).]]></translation>
<footnotes></footnotes>
</aya>
<aya number="67">
<translation><![CDATA[Hipokritët dhe hipokritet janë të ngjashëm me njëri - tjetrin: kërkojnë që të bëhen vepra të këqija e pengojnë të mirat dhe janë dorështrënguar. Ata e kanë harruar Allahun, por edhe Ai i ka harruar ata. Me të vërtetë, hipokritët janë keqbërës.]]></translation>
<footnotes></footnotes>
</aya>
<aya number="68">
<translation><![CDATA[Allahu u ka premtuar hipokritëve, hipokriteve dhe jobesimtarëve zjarrin e Xhehenemit, ku do të qëndrojnë përgjithmonë; ai do t’iu mjaftojë atyre! Allahu i ka mallkuar dhe ata do të kenë dënim të vazhdueshëm.]]></translation>
<footnotes></footnotes>
</aya>
<aya number="69">
<translation><![CDATA[(Ju hipokritë jeni) si ata që kanë qenë para jush! Ata kanë qenë më të fortë se ju, kanë pasur më shumë pasuri dhe fëmijë. Ata janë kënaqur me pjesën e vet të kësaj bote, por edhe ju po kënaqeni me pjesën tuaj siç janë kënaqur edhe ata; edhe ju jeni dhënë pas të këqijave, ashtu siç ishin dhënë ata. Veprat e tyre do të zhduken në këtë botë dhe në tjetrën; ata janë të shkatërruar.]]></translation>
<footnotes></footnotes>
</aya>
<aya number="70">
<translation><![CDATA[A nuk kanë dëgjuar ata për popujt që kanë qenë më përpara: për popullin e Nuhut, për fiset Ad dhe Themud, për popullin e Ibrahimit, për banorët e Medjenit dhe për qytetet e përmbysura (të popullit të Lutit)? Të dërguarit e tyre u sollën shenja të qarta. Allahu nuk u bëri padrejtësi, por ata i bënë padrejtësi vetvetes.]]></translation>
<footnotes></footnotes>
</aya>
<aya number="71">
<translation><![CDATA[Besimtarët dhe besimtaret janë miq për njëri-tjetrin. Ata urdhërojnë që të bëhen vepra të mira dhe i ndalojnë të këqijat; falin namazin, japin zekatin dhe i binden Allahut dhe të Dërguarit të Tij. Këta janë ata që do t’i mëshirojë Allahu. Se, Allahu me të vërtetë, është i Plotfuqishëm dhe i Urtë.]]></translation>
<footnotes></footnotes>
</aya>
<aya number="72">
<translation><![CDATA[Allahu u ka premtuar besimtarëve dhe besimtareve kopshte, nëpër të cilat rrjedhin lumenj dhe ku do të banojnë përgjithmonë, si dhe pallate të mrekullueshme në Xhenetin e Adnit. Por kënaqësia prej Allahut është shpërblimi më i madh.[125] Kjo është fitorja madhështore.]]></translation>
<footnotes><![CDATA[[125] “por kënaqësia prej Allahut është shpërblimi më i madh...”: Ky varg është shumë i rëndësishëm për të kuptuar drejt realitetin në Xhenet. Përtej përshkrimeve të kënaqësive ndjesore, theksohet vlera më e madhe për ata që do të hyjnë në Xhenet: kënaqësia dhe miratimi i Zotit të tyre, Allahut të Lartmadhëruar, vlera më e madhe për besimtarët.]]></footnotes>
</aya>
<aya number="73">
<translation><![CDATA[O i Dërguar! Lufto kundër mohuesve dhe hipokritëve dhe bëhu i ashpër ndaj tyre! Strehimi i tyre është Xhehenemi; sa vendbanim i shëmtuar.]]></translation>
<footnotes></footnotes>
</aya>
<aya number="74">
<translation><![CDATA[Hipokritët betohen për Allahun se nuk thanë asgjë (të keqe). Por, në të vërtetë, ata thanë fjalën e mosbesimit, mohuan pas (pranimit të) Islamit dhe synuan të bënin gjëra të paarritshme. Ata u bënë keqdashës, vetëm sepse Allahu dhe i Dërguari i Tij u kishin dhënë (besimtarëve) nga të mirat e Tij. Nëse pendohen, do të jetë më mirë për ta; por, nëse kthejnë shpinën, Allahu do t’i ndëshkojë me dënim të rëndë në këtë jetë dhe në tjetrën dhe ata nuk do të kenë kurrfarë mbrojtësi apo ndihmësi në Tokë.]]></translation>
<footnotes></footnotes>
</aya>
<aya number="75">
<translation><![CDATA[Ka nga ata (hipokritë) që kanë bërë besëlidhjen me Allahun, duke thënë: “Nëse Ai na jep nga dhuntitë e Tij, sigurisht që do të japim lëmoshë dhe sigurisht që do të bëhemi njerëz të mirë”!]]></translation>
<footnotes></footnotes>
</aya>
<aya number="76">
<translation><![CDATA[Por kur Ai u dha atyre nga dhuntitë e Veta, ata u bënë koprracë dhe kthyen shpinën, duke u larguar.]]></translation>
<footnotes></footnotes>
</aya>
<aya number="77">
<translation><![CDATA[Prandaj, Ai ua lidhi hipokrizinë në zemrat e tyre, deri në ditën kur do të dalin para Tij, sepse e shkelën premtimin dhënë Allahut. Ata e kishin zakon gënjeshtrën.]]></translation>
<footnotes></footnotes>
</aya>
<aya number="78">
<translation><![CDATA[Vallë, a nuk e dinë ata se Allahu i di të fshehtat e tyre dhe bisedat e fshehta?! Në të vërtetë, Allahu është Ai që i di të gjitha fshehtësitë.]]></translation>
<footnotes></footnotes>
</aya>
<aya number="79">
<translation><![CDATA[Sa për ata (hipokritë) që përqeshin besimtarët që japin lëmoshë me vullnet dhe tallen me ata që nuk janë në gjendje të japin gjë përveç (fryteve të) punës së tyre, Allahu do të tallet me ta. Ata do të kenë dënim të dhembshëm.]]></translation>
<footnotes></footnotes>
</aya>
<aya number="80">
<translation><![CDATA[U lute për ta apo nuk u lute (o Muhamed), Allahu nuk do t’i falë, edhe sikur ti të kërkosh falje për ta shtatëdhjetë herë! Kjo sepse ata e mohuan Allahun dhe të Dërguarin e Tij. Allahu nuk i udhëzon në rrugë të mbarë njerëzit e pabindur.]]></translation>
<footnotes></footnotes>
</aya>
<aya number="81">
<translation><![CDATA[Ata që mbetën në shtëpitë e tyre, pas (daljes për luftë të) të Dërguarit të Allahut, u gëzuan; nuk u pëlqente të luftonin në rrugën e Allahut me pasurinë dhe jetën e tyre dhe thanë: “Mos shkoni në luftë, nëpër vapë!” Thuaju: “Zjarri i Xhehenemit është edhe më i nxehtë!” Veç sikur të kuptonin!]]></translation>
<footnotes></footnotes>
</aya>
<aya number="82">
<translation><![CDATA[Le të qeshin pak (në këtë botë) e të qajnë shumë (në botën tjetër) si dënim për atë që kanë bërë.]]></translation>
<footnotes></footnotes>
</aya>
<aya number="83">
<translation><![CDATA[Dhe, nëse të kthen Allahu (pas betejës) te një grup i hipokritëve e ata kërkojnë leje nga ti që të shkojnë me ty në luftë, thuaju (o Muhamed): “Kurrë nuk do të vini me mua në luftë dhe kurrë nuk do të luftoni me mua kundër armikut! Ju ishit të kënaqur kur nuk erdhët herën e parë, prandaj rrini me ata që ngelin pas”.]]></translation>
<footnotes></footnotes>
</aya>
<aya number="84">
<translation><![CDATA[Askujt prej hipokritëve, kur të vdesin, mos ia fal xhenazen, as mos rri afër varrit të hipokritit, sepse ata e kanë mohuar Allahun dhe të Dërguarin e Tij dhe qëndruan të pabindur deri në vdekje.]]></translation>
<footnotes></footnotes>
</aya>
<aya number="85">
<translation><![CDATA[Mos u josh (o Muhamed) nga pasuria dhe fëmijët e tyre, sepse nëpërmjet tyre Allahu kërkon t’i ndëshkojë ata në këtë jetë, në mënyrë që t’u dalë shpirti duke qenë jobesimtarë.]]></translation>
<footnotes></footnotes>
</aya>
<aya number="86">
<translation><![CDATA[Dhe kur shpallet një sure që thotë: “Besoni Allahun dhe luftoni së bashku me të Dërguarin e Tij!” pasanikët e tyre (hipokritëve) kërkojnë leje, duke thënë: “Na lini të rrimë me ata që nuk shkojnë në luftë!”]]></translation>
<footnotes></footnotes>
</aya>
<aya number="87">
<translation><![CDATA[Kënaqen të jenë me ata që nuk shkojnë në luftë, zemrat e tyre janë të vulosura e ata nuk kuptojnë!]]></translation>
<footnotes></footnotes>
</aya>
<aya number="88">
<translation><![CDATA[Por, i Dërguari dhe ata që besojnë në të, luftojnë me pasurinë e tyre dhe jetën e tyre. Për ata do të ketë çdo të mirë dhe pikërisht ata do të jenë të shpëtuarit.]]></translation>
<footnotes></footnotes>
</aya>
<aya number="89">
<translation><![CDATA[Allahu u ka përgatitur atyre kopshtet e Xhenetit, nëpër të cilat rrjedhin lumenj dhe ku do të banojnë përgjithmonë. Kjo është fitorja madhështore.]]></translation>
<footnotes></footnotes>
</aya>
<aya number="90">
<translation><![CDATA[Disa beduinë erdhën me shfajësime, duke të të kërkuar leje, që të mos shkonin në luftë. Dhe munguan ata që e gënjyen Allahun dhe të Dërguarin e Tij. Ata prej atyre që mohuan, me të vërtetë, do t’i godasë një dënim i dhembshëm.]]></translation>
<footnotes></footnotes>
</aya>
<aya number="91">
<translation><![CDATA[Nuk është gjynah të mos shkojnë në luftë të dobëtit, as të sëmurët, as ata që nuk mund të sigurojnë shpenzimet, nëse janë të sinqertë me Allahun dhe të Dërguarin e Tij. Nuk ka vend për vërejtje ndaj punëmirëve. Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="92">
<translation><![CDATA[(Nuk ka gjynah) as për ata të cilët, kur vijnë te ti për të kërkuar kafshë shalimi e ti u thua: “Unë nuk mund t’ju siguroj kafshë shalimi”, kthehen me sytë e tyre që u rrjedhin lot, ngaqë nuk mundën të gjenin gjë për të dhënë (në rrugë të Allahut).]]></translation>
<footnotes></footnotes>
</aya>
<aya number="93">
<translation><![CDATA[Por ka vend për t’u qortuar ata, që kërkojnë leje nga ti, duke qenë të pasur. Ata kënaqen të rrinë me ata që nuk shkojnë në luftë. Allahu ua ka vulosur atyre zemrat, por ata nuk dinë.]]></translation>
<footnotes></footnotes>
</aya>
<aya number="94">
<translation><![CDATA[Kur të ktheheni tek ata, do t’ju vijnë duke u shfajësuar. Thuaju: “Mos kërkoni falje! Sido që të jetë, ne nuk ju besojmë, sepse Allahu na ka lajmëruar për qëllimet tuaja. Me siguri, Allahu dhe i Dërguari i Tij do t’i shohin veprat tuaja; pastaj ju do të ktheheni tek Ai, që i di gjërat e padukshme dhe të dukshme e do t’ju lajmërojë për atë që keni bërë.]]></translation>
<footnotes></footnotes>
</aya>
<aya number="95">
<translation><![CDATA[Kur të ktheheni tek ata, do t’ju betohen për Allahun që t’i lini. Largohuni prej tyre! Ata janë të ndyrë dhe strehimi i tyre është Xhehenemi. Ky është dënimi për veprat e tyre.]]></translation>
<footnotes></footnotes>
</aya>
<aya number="96">
<translation><![CDATA[Ata do t’ju betohen që të jeni të kënaqur me ata. Nëse ju do të jeni të kënaqur me ata, dijeni se Allahu sigurisht që nuk është i kënaqur me popullin e pabindur.]]></translation>
<footnotes></footnotes>
</aya>
<aya number="97">
<translation><![CDATA[Beduinët janë mohuesit dhe hipokritët më të mëdhenj dhe më të prirët për të mos njohur kufijtë që Allahu ia ka shpallur të Dërguarit të Tij. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="98">
<translation><![CDATA[Ndër beduinët, ka të atillë, që shpenzimin në rrugë të Allahut, e quajnë si gjobë dhe presin që ju t’ju godasë ndonjë fatkeqësi. Le t’i godasë ata radha e fatkeqësisë! Allahu dëgjon dhe di gjithçka.]]></translation>
<footnotes></footnotes>
</aya>
<aya number="99">
<translation><![CDATA[Po ka nga beduinët të atillë që besojnë Allahun dhe Ditën e Kiametit dhe shpenzimin (në rrugë të Allahut) e quajnë si mjet për t’iu afruar Allahut dhe për të merituar bekimin e të Dërguarit. Dhe vërtet që kjo do t’u sjellë afrimin: Allahu do t’i pranojë ata në mëshirën e Vet. Njëmend, Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="100">
<translation><![CDATA[Sa u përket besimtarëve të parë, prej muhaxhirëve[126] dhe ensarëve[127], Allahu është i kënaqur me ata dhe me të gjithë të tjerët që i pasuan me vendosmëri e përkushtim në besim; edhe ata janë të kënaqur me Atë. Allahu ka përgatitur për ata kopshte nëpër të cilat rrjedhin lumenj dhe ku do të jetojnë përgjithmonë. Kjo është fitorja madhështore!]]></translation>
<footnotes><![CDATA[[126] Muhaxhirët janë myslimanët e Mekës që emigruan nga Meka në Medinë gjatë viteve të para të Islamit, për shkak të persekutimit që pësuan nga banorët e Mekës. [127] Ensarët janë myslimanët e Medinës që strehuan dhe ndihmuan Profetin Muhamed (a.s.) dhe muhaxhirët e tjerë myslimanë që erdhën nga Meka.]]></footnotes>
</aya>
<aya number="101">
<translation><![CDATA[Ka beduinë në mjedisin tuaj, që janë hipokritë, por ka edhe ndër banorët e Medinës të atillë që janë këmbëngulës në hipokrizi. Ti nuk i di ata. Ne i dimë. Ne do t’i dënojmë dy herë[128] e pastaj, do të kthehen në dënimin e madh (në Xhehenem).]]></translation>
<footnotes><![CDATA[[128] D. m. th. në këtë botë e në varr.]]></footnotes>
</aya>
<aya number="102">
<translation><![CDATA[Ndërkaq, disa të tjerë i pranojnë gjynahet e veta, se i kanë përzier veprat e mira me të këqijat. Ka gjasë që Allahu t’ua pranojë pendimin. Vërtet, Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="103">
<translation><![CDATA[Merr nga pasuria e tyre lëmoshë me të cilën t’i pastrosh ata dhe t’ua rrisësh veprat e mira! Lutu për ta, sepse lutja jote është vërtet qetësim për ata. Allahu dëgjon dhe di gjithçka.]]></translation>
<footnotes></footnotes>
</aya>
<aya number="104">
<translation><![CDATA[A nuk e dinë ata se Allahu është Ai që pranon pendimin dhe bamirësinë nga robërit e Vet dhe se Ai është Pranuesi i pendimeve dhe Mëshirëploti?]]></translation>
<footnotes></footnotes>
</aya>
<aya number="105">
<translation><![CDATA[Thuaj: “Punoni, se Allahu, i Dërguari i Tij dhe besimtarët do të shohin punën tuaj. Së shpejti do të ktheheni tek Ai që di të dukshmen dhe të padukshmen e Ai do t’ju njoftojë për atë që keni bërë.”]]></translation>
<footnotes></footnotes>
</aya>
<aya number="106">
<translation><![CDATA[Ka edhe të tjerë që janë lënë në pritje të vendimit të Allahut, a do t’i dënojë apo do t’ua pranojë pendimin. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="107">
<translation><![CDATA[(Hipokritë) janë edhe ata që ndërtuan një xhami për t’u shkaktuar dëm (besimtarëve), për ta forcuar mohimin dhe për të krijuar përçarje në mesin e besimtarëve, duke iu shërbyer ajo si pusi atyre që qysh më parë luftonin kundër Allahut dhe të Dërguarit të Tij. Dhe, vërtet ata betohen: “Ne kishim për qëllim që të bënim vetëm një vepër të mirë”! Por Allahu dëshmon se në të vërtetë ata janë gënjeshtarë.]]></translation>
<footnotes></footnotes>
</aya>
<aya number="108">
<translation><![CDATA[Ti në atë xhami kurrë mos fal namaz. Ndërsa xhamia e themeluar në përkushtim (ndaj Allahut) që në ditën e parë, pa dyshim që është më e denjë për të falur namaz në të. Aty ka njerëz që duan të pastrohen. Allahu i do ata që pastrohen shpesh.]]></translation>
<footnotes></footnotes>
</aya>
<aya number="109">
<translation><![CDATA[Cili është më i mirë, ai që themelet e godinës së vet i vë në përkushtimin ndaj Allahut dhe në kënaqësinë e Tij apo ai që themelet e godinës së tij i vë në bregun e gërryer dhe që rrokulliset me të në zjarrin e Xhehenemit?! Allahu nuk e udhëzon në rrugë të drejtë popullin keqbërës.]]></translation>
<footnotes></footnotes>
</aya>
<aya number="110">
<translation><![CDATA[Godina që ata ndërtuan, mbjell gjithnjë dyshim në zemrat e tyre, derisa zemrat e tyre t’u copëtohen. Allahu është i Gjithëdijshëm, i Urtë.]]></translation>
<footnotes></footnotes>
</aya>
<aya number="111">
<translation><![CDATA[Në të vërtetë, Allahu ka blerë nga besimtarët jetën dhe pasurinë e tyre, në këmbim të Xhenetit. Ata luftojnë në rrugën e Allahut, vrasin dhe vriten. (Ky është) premtimi i Tij i vërtetë në Teurat, Ungjill dhe Kuran. E kush i përmbahet besëlidhjes më fort se Allahu? Andaj, gëzojuni kësaj shitjeje! Kjo është fitorja madhështore.]]></translation>
<footnotes></footnotes>
</aya>
<aya number="112">
<translation><![CDATA[(Këta janë) ata që pendohen, e adhurojnë Allahun, e falënderojnë Atë, agjërojnë, përkulen (në namaz), bien në sexhde (gjatë namazit), urdhërojnë vepra të mira, pengojnë të këqijat dhe u përmbahen kufijve të caktuar nga Allahu. Jepu lajmin e mirë besimtarëve!]]></translation>
<footnotes></footnotes>
</aya>
<aya number="113">
<translation><![CDATA[Nuk i takon të Dërguarit dhe besimtarëve që të kërkojnë falje për idhujtarët, qofshin këta edhe të afërmit e tyre, pasi u është bërë e qartë se ata janë banorë të Xhehenemit.]]></translation>
<footnotes></footnotes>
</aya>
<aya number="114">
<translation><![CDATA[Ndërsa lutja e Ibrahimit për faljen e babait të tij, ka qenë vetëm për shkak të një premtimi, që i kishte bërë. Por, kur iu bë e qartë se i ati ishte armik i Allahut, ai u nda prej tij. E megjithatë, Ibrahimi ishte njeri i dhembshur dhe i butë.]]></translation>
<footnotes></footnotes>
</aya>
<aya number="115">
<translation><![CDATA[Allahu kurrë nuk e çon në humbje një popull që më parë e ka udhëzuar në rrugë të drejtë, pa ia bërë të njohur se prej çfarë duhet të ruhet. Me të vërtetë, Allahu është i Dijshëm për çdo gjë.]]></translation>
<footnotes></footnotes>
</aya>
<aya number="116">
<translation><![CDATA[Njëmend, Allahut i takon sundimi i qiejve dhe i Tokës; Ai e jep jetën dhe vdekjen. Përveç Allahut, ju nuk keni tjetër mbrojtës apo përkrahës.]]></translation>
<footnotes></footnotes>
</aya>
<aya number="117">
<translation><![CDATA[Pa dyshim, Allahu e pranoi pendimin e të Dërguarit, të muhaxhirëve dhe të ensarëve, të cilët shkuan pas atij në çastin e vështirë, pasi zemrat e disave prej tyre për një fije qenë afër shmangies (nga detyra), pastaj Allahu pranoi pendimin e tyre[129]. Vërtet, Ai është i Butë dhe i Mëshirshëm me ta.]]></translation>
<footnotes><![CDATA[[129] Bëhet fjalë për fushatën e Tebukut, e cila ka ndodhur në vitin 9 H / 631 e.s.]]></footnotes>
</aya>
<aya number="118">
<translation><![CDATA[Ai ua pranoi pendimin edhe atyre të treve[130], që mbetën prapa atëherë, kur toka, sado e gjerë, iu duk e ngushtë dhe iu shtrënguan shpirtrat, aq sa u bindën se nuk ka strehim tjetër përveç Allahut e pastaj Allahu u dha mëshirë që të pendohen. Me të vërtetë, Allahu pranon pendimin dhe është Mëshirëplotë.]]></translation>
<footnotes><![CDATA[[130] Bëhet fjalë për tre nga shokët e Profetit Muhamed (a.s.) që u tërhoqën dhe nuk morën pjesë bashkë me të në fushatën e Tebukut.]]></footnotes>
</aya>
<aya number="119">
<translation><![CDATA[O besimtarë! Frikësojuni Allahut dhe bëhuni me ata që janë të sinqertë (në fjalë dhe në vepra)!]]></translation>
<footnotes></footnotes>
</aya>
<aya number="120">
<translation><![CDATA[Banorëve të Medinës dhe beduinëve që janë rreth saj, nuk u lejohet të mos ndjekin të Dërguarin e Allahut, as të kursejnë jetën e tyre para jetës së tij. Kjo është kështu, sepse ata që janë në rrugën e Allahut, sa herë që t’i godasë etja, lodhja e uria dhe sa herë që të shkelin në ndonjë vend ku do t’i zemërojnë mohuesit apo t’i gjejë gjë nga ana e armikut, atyre do t’iu shkruhet si vepër e mirë. Me të vërtetë, Allahu nuk do t’ua humbë shpërblimin punëmirëve.]]></translation>
<footnotes></footnotes>
</aya>
<aya number="121">
<translation><![CDATA[(Gjithashtu) sa herë që ata të shpenzojnë diçka të vogël a të madhe apo të kapërcejnë çfarëdo lugine (në rrugë të Allahut), kjo do t’u shënohet, në mënyrë që Allahu t’i shpërblejë sipas veprave më të mira që kanë bërë!]]></translation>
<footnotes></footnotes>
</aya>
<aya number="122">
<translation><![CDATA[Nuk është mirë që besimtarët të shkojnë në luftë të gjithë njëherësh, por prej çdo bashkësie, një grup të mbetet mbrapa, që të thellohet në mësimin e fesë dhe kështu të këshillojë popullin e vet, mbasi të kthehet nga lufta, që t’i frikësohet Allahut.]]></translation>
<footnotes></footnotes>
</aya>
<aya number="123">
<translation><![CDATA[O besimtarë! Luftoni kundër mohuesve që gjenden afër jush dhe le ta ndiejnë ata ashpërsinë tuaj. Dhe, ta dini se Allahu është me ata që ruhen nga gjynahet.]]></translation>
<footnotes></footnotes>
</aya>
<aya number="124">
<translation><![CDATA[Kur shpallet ndonjë sure, disa prej atyre (që kanë dyshim dhe hipokrizi) thonë: “Kujt prej jush do t’ia shtojë besimin kjo sure?” Për sa u përket besimtarëve, atyre (kjo sure) ua shton besimin dhe ata gëzohen.]]></translation>
<footnotes></footnotes>
</aya>
<aya number="125">
<translation><![CDATA[E sa u përket atyre që kanë sëmundje në zemrat e veta, ajo ua shton edhe më dyshimin që kanë dhe ata vdesin si mohues.]]></translation>
<footnotes></footnotes>
</aya>
<aya number="126">
<translation><![CDATA[Vallë, a nuk e shohin ata se çdo vit vihen në provë një ose dy herë e prapëseprapë as nuk pendohen, as nuk e mbledhin mendjen?!]]></translation>
<footnotes></footnotes>
</aya>
<aya number="127">
<translation><![CDATA[Kur shpallet ndonjë sure (që u tërheq vërejtje), ata shikojnë njëri-tjetrin (duke thënë): “A po ju sheh ndokush?”[131], pastaj largohen. Allahu i shmang zemrat e tyre, sepse ata janë njerëz që nuk kuptojnë!]]></translation>
<footnotes><![CDATA[[131] “A po ju sheh ndokush?”: Jobesimtarët mohojnë praninë e Allahut, duke mohuar kështu faktin që një sure mund të flasë për ata apo mund të kritikojë sjelljet e tyre.]]></footnotes>
</aya>
<aya number="128">
<translation><![CDATA[Tashmë ju ka ardhur një i Dërguar nga gjiri juaj. Atij i vjen rëndë për gjynahet që bëni ju, jua dëshiron të mirën me gjithë zemër që ju të shkoni rrugës së drejtë dhe është i butë e i mëshirshëm me besimtarët.]]></translation>
<footnotes></footnotes>
</aya>
<aya number="129">
<translation><![CDATA[Nëse ata largohen (nga e vërteta), thuaj: “Më mjafton Allahu, s’ka zot tjetër përveç Tij. Unë mbështetem tek Ai që është Zot i Fronit të Madh!]]></translation>
<footnotes></footnotes>
</aya>
</sura>
<sura number="10">
<aya number="1">
<translation><![CDATA[Elif Lâm Râ. Këto janë vargjet e Librit plot urtësi.]]></translation>
<footnotes></footnotes>
</aya>
<aya number="2">
<translation><![CDATA[Vallë, pse çuditen njerëzit që Ne i shpallëm njërit prej tyre (duke i thënë): “Paralajmëroji njerëzit dhe jepu lajmin e mirë atyre që besojnë se, me të vërtetë, për ata ka shpërblim të mrekullueshëm te Zoti i tyre!” Mohuesit thanë: “Ky është njëmend magjistar i madh!”]]></translation>
<footnotes></footnotes>
</aya>
<aya number="3">
<translation><![CDATA[Vërtet që Zoti juaj është Allahu, i Cili i krijoi qiejt dhe Tokën për gjashtë ditë, pastaj u ngrit mbi Fron, duke drejtuar çdo gjë. S’ka ndërmjetës tek Ai, përveçse me lejen e Tij. Ky është Allahu, Zoti juaj, andaj adhurojeni Atë! Vallë, a nuk po mendoni?!]]></translation>
<footnotes></footnotes>
</aya>
<aya number="4">
<translation><![CDATA[Tek Ai do të ktheheni të gjithë. Premtimi i Allahut është i vërtetë. Ai e zë fill krijimin e pastaj e përsërit atë, që t’i shpërblejë me të drejtë ata që besojnë dhe bëjnë vepra të mira. Sa i përket atyre që nuk besojnë, ata do të kenë pije nga uji i vluar dhe dënim të madh, për shkak se kanë mohuar.]]></translation>
<footnotes></footnotes>
</aya>
<aya number="5">
<translation><![CDATA[Ai e ka bërë Diellin burim drite, kurse Hënën e ka bërë të shkëlqejë, duke i caktuar asaj fazat, që ju të dini numrin e viteve dhe njehsimin e kohës. Allahu i krijoi këto vetëm me të vërtetën. Ai ua shpjegon shenjat e Tij njerëzve që kuptojnë.]]></translation>
<footnotes></footnotes>
</aya>
<aya number="6">
<translation><![CDATA[Vërtet, në ndërrimin e natës me ditën dhe në atë që ka krijuar Allahu në qiej dhe në Tokë, ka shenja për njerëzit që i frikësohen Allahut.]]></translation>
<footnotes></footnotes>
</aya>
<aya number="7">
<translation><![CDATA[Sigurisht, ata që nuk shpresojnë se do të takohen me Ne, që janë të kënaqur me jetën e kësaj bote, duke gjetur prehjen në të dhe që janë të pavëmendshëm ndaj shenjave Tona,]]></translation>
<footnotes></footnotes>
</aya>
<aya number="8">
<translation><![CDATA[do të kenë si vendstrehim zjarrin, për atë që kanë bërë.]]></translation>
<footnotes></footnotes>
</aya>
<aya number="9">
<translation><![CDATA[Vërtet, ata që besojnë dhe bëjnë vepra të mira, Zoti i tyre do t’i udhëzojë në rrugë të drejtë, për shkak të besimit të tyre. Pranë tyre do të rrjedhin lumenj në kopshtet e kënaqësisë]]></translation>
<footnotes></footnotes>
</aya>
<aya number="10">
<translation><![CDATA[dhe lutja e tyre aty do të jetë “Qofsh i lavdëruar, o Zot!”. Përshëndetja e tyre do të jetë “Selam” dhe lutja e tyre e fundit “Falënderuar qoftë Allahu, Zoti i botëve”!]]></translation>
<footnotes></footnotes>
</aya>
<aya number="11">
<translation><![CDATA[Sikur Allahu, t’ua shpejtonte të keqen njerëzve, ashtu siç e dëshirojnë shpejt të mirën, me të vërtetë që ata do të zhdukeshin. Megjithatë, ata që nuk shpresojnë takimin Tonë, Ne i lëmë të bredhin të verbër në humbjen e tyre.]]></translation>
<footnotes></footnotes>
</aya>
<aya number="12">
<translation><![CDATA[E, kur njeriun e gjen e keqja, atëherë Na lutet shtrirë ose ulur, ose në këmbë. E, sapo Ne ia largojmë të keqen, vazhdon rrugën, thuajse nuk Na është lutur për fatkeqësinë që e ka goditur. Kështu, plëngprishësve (që shkelin kufijtë e Allahut) iu zbukurohet ajo që punojnë.]]></translation>
<footnotes></footnotes>
</aya>
<aya number="13">
<translation><![CDATA[Ne i kemi zhdukur shumë brezni para jush, sepse bënin të këqija. Të dërguarit e tyre u sollën prova të qarta, por ata nuk i besuan. Kështu, Ne i dënojmë njerëzit e këqij.]]></translation>
<footnotes></footnotes>
</aya>
<aya number="14">
<translation><![CDATA[Pastaj ju bëmë ju pas tyre zëvendës në Tokë, për të parë se si do të veproni.]]></translation>
<footnotes></footnotes>
</aya>
<aya number="15">
<translation><![CDATA[E, kur u lexohen shpalljet Tona të qarta, atëherë ata që nuk shpresojnë se do të dalin para Nesh, thonë: “Na sill ndonjë Kuran tjetër ose ndërroje atë!” Thuaj (o Muhamed): “Është e pamundur ta ndërroj unë atë nga ana ime. Unë shkoj vetëm pas asaj që më është shpallur. Unë druaj, nëse e kundërshtoj Zotin tim, dënimin e Ditës së Madhe.”]]></translation>
<footnotes></footnotes>
</aya>
<aya number="16">
<translation><![CDATA[Thuaj: “Sikur të kishte dashur Allahu, unë nuk do t’jua kisha lexuar dhe as që do të bënte Ai që ta mësoni ju atë. Unë kam jetuar një kohë (të gjatë) në mesin tuaj para profetësisë, a nuk po mendoni?”]]></translation>
<footnotes></footnotes>
</aya>
<aya number="17">
<translation><![CDATA[Kush është keqbërës më i madh se ai që trillon gënjeshtra për Allahun ose që i përgënjeshtron shpalljet e Tij?! Me të vërtetë, gjynahqarët nuk kanë shpëtim.]]></translation>
<footnotes></footnotes>
</aya>
<aya number="18">
<translation><![CDATA[Ata adhurojnë në vend të Allahut atë që as nuk u bën dëm, as nuk u sjell dobi dhe thonë: “Këta janë ndërmjetësit tanë te Allahu”! Thuaj: “A po i tregoni Allahut për diçka që Ai nuk e di në qiej dhe në Tokë?!” Qoftë i lavdëruar Ai dhe i lartësuar mbi gjithçka që ia shoqërojnë Atij (në adhurim)!]]></translation>
<footnotes></footnotes>
</aya>
<aya number="19">
<translation><![CDATA[Të gjithë njerëzit kanë qenë të një feje të vetme,[132] pastaj u përçanë. Sikur të mos ishte thënë më parë fjala nga Zoti yt, atëherë do të gjykohej midis tyre, për atë që nuk u pajtuan.[133]]]></translation>
<footnotes><![CDATA[[132] Sipas dijetarëve komentues të Kuranit, brezat e parë të njerëzimit kanë qenë të gjithë myslimanë, pra, monoteistë. Më pas filluan të shfaqen idhujtaria dhe rrymat e ndryshme fetare.
[133] Pra, sikur Allahu të mos e kishte caktuar shtyrjen e gjykimit deri në Ditën e Kiametit, njerëzit do të gjykoheshin që në këtë botë për mospajtimet në lidhje me fenë e drejtë.]]></footnotes>
</aya>
<aya number="20">
<translation><![CDATA[Dhe ata thonë: “Sikur t’i ishte zbritur atij ndonjë mrekulli prej Zotit të tij?” Thuaj: “Me të vërtetë, të padukshmet i di vetëm Allahu. E, pritni ju, se edhe unë po pres me ju (gjykimin e Allahut)”.]]></translation>
<footnotes></footnotes>
</aya>
<aya number="21">
<translation><![CDATA[Kur Ne, pas të keqes që i godet, u japim njerëzve të shijojnë mëshirën, ata përsëri bëjnë kurthe kundër shpalljeve Tona! Thuaj: “Allahu është më i shpejtë në dënimin e ngatërresave”. Me të vërtetë, të dërguarit Tanë (engjëjt) shënojnë intrigat tuaja.]]></translation>
<footnotes></footnotes>
</aya>
<aya number="22">
<translation><![CDATA[Ai ua mundëson (njerëzve) udhëtimin nëpër tokë dhe det. E, kur gjenden në anije që lundron me ta me erën e përshtatshme e ata i gëzohen kësaj, arrin një stuhi dhe i sulmojnë valët nga të gjitha anët e mendojnë se do t’i vënë poshtë, (atëherë) i luten Allahut sinqerisht, duke i premtuar besimin: “Nëse na shpëton nga kjo, me të vërtetë, do të jemi mirënjohës”.]]></translation>
<footnotes></footnotes>
</aya>
<aya number="23">
<translation><![CDATA[E kur Allahu i shpëton ata, ata përnjëherë pa kurrfarë të drejte bëjnë turbullira në Tokë. O njerëz! Vërtet, padrejtësia që bëni për t’u kënaqur në jetën e kësaj bote, vetëm ju dëmton. Pastaj ju do të ktheheni te Ne dhe Ne do t’ju njoftojmë për atë që keni punuar.]]></translation>
<footnotes></footnotes>
</aya>
<aya number="24">
<translation><![CDATA[Me të vërtetë, jeta e kësaj bote i shëmbëllen shiut që Ne e lëshojmë nga qielli e me të përzihet toka dhe bën bimë, me të cilat ushqehen njerëzit dhe kafshët. E, kur Toka vishet dhe zbukurohet dhe, kur banorët e saj mendojnë se janë zotërues të saj (për ta vjelë a korrur), iu vjen urdhri ynë, natën ose ditën dhe Ne e bëjmë atë si të ishte e korrur, thuajse nuk kishte lulëzuar të djeshmen. Kështu, Ne ua shpjegojmë shpalljet Tona njerëzve që mendojnë.]]></translation>
<footnotes></footnotes>
</aya>
<aya number="25">
<translation><![CDATA[Allahu i thërret njerëzit për në Shtëpinë e shpëtimit (Xhenet) dhe udhëzon kë të dojë në rrugën e drejtë.]]></translation>
<footnotes></footnotes>
</aya>
<aya number="26">
<translation><![CDATA[Ata që bëjnë vepra të mira, do të kenë shpërblim të mirë, madje edhe më tepër! Fytyrat e tyre nuk do t’i mbulojë as errësira, as poshtërimi. Ata do të jenë banorë të Xhenetit, në të cilin do të banojnë përherë.]]></translation>
<footnotes></footnotes>
</aya>
<aya number="27">
<translation><![CDATA[Kurse ata që bëjnë vepra të këqija, do të kenë dënim gjegjës për atë të keqe. Ata do t’i mbulojë poshtërimi, pa pasur askënd që t’i mbrojë nga dënimi i Allahut, me fytyrat e tyre si të ishin të mbuluara me copa të errëta nate. Këta do të jenë banorët e zjarrit dhe aty do të qëndrojnë përgjithmonë.]]></translation>
<footnotes></footnotes>
</aya>
<aya number="28">
<translation><![CDATA[Ditën, kur do t’i tubojmë të gjithë, do t’u themi idhujtarëve: “Rrini në vendet tuaja ju dhe idhujt tuaj!” Pastaj do t’i ndajmë ata dhe idhujt e tyre do të thonë: “Ju nuk na keni adhuruar ne.]]></translation>
<footnotes></footnotes>
</aya>
<aya number="29">
<translation><![CDATA[Mjafton që Allahu të jetë dëshmitar midis nesh dhe jush. Ne, në të vërtetë, kemi qenë të pavetëdijshëm për adhurimin tuaj.”]]></translation>
<footnotes></footnotes>
</aya>
<aya number="30">
<translation><![CDATA[Atëherë, çdo shpirt do të marrë vesh atë që ka punuar më parë. Të gjithë do të kthehen tek Allahu, Zoti i tyre i vërtetë, ndërsa ajo çfarë ata kishin trilluar, do t’i braktisë.]]></translation>
<footnotes></footnotes>
</aya>
<aya number="31">
<translation><![CDATA[Thuaj: “Kush ju ushqen nga qielli dhe Toka? Kush mundëson të dëgjuarit dhe të parët? Kush mund të nxjerrë të gjallën nga e vdekura dhe të vdekurën nga e gjalla? Kush i drejton gjërat?” Ata do të thonë “Allahu”. E ti (o Muhamed) thuaj: “Atëherë, përse nuk e keni frikë Atë?”]]></translation>
<footnotes></footnotes>
</aya>
<aya number="32">
<translation><![CDATA[Ky është Allahu, Zoti juaj i vërtetë. E çfarë ka pas së vërtetës, përveç humbjes? Atëherë, përse largoheni?]]></translation>
<footnotes></footnotes>
</aya>
<aya number="33">
<translation><![CDATA[Kështu përmbushet fjala e Zotit tënd ndaj atyre që bëjnë çrregullime; se, me të vërtetë, ata nuk besojnë.]]></translation>
<footnotes></footnotes>
</aya>
<aya number="34">
<translation><![CDATA[Thuaj: “A ka ndër idhujt tuaj ndonjë që mund të fillojë krijimin e pastaj ta përsërisë?” Thuaj: “Allahu e fillon krijimin dhe pastaj e përsërit atë! Prandaj, si largoheni (nga e vërteta drejt së kotës)?]]></translation>
<footnotes></footnotes>
</aya>
<aya number="35">
<translation><![CDATA[Thuaj: “A ka ndër idhujt tuaj ndonjë që mund të udhëzojë në rrugë të drejtë?” Thuaj: “Vetëm Allahu udhëzon në rrugë të drejtë! E pra, pas cilit ia vlen të shkosh, pas atij që udhëzon në rrugë të drejtë apo pas atij i cili as vetë nuk është në rrugë të drejtë, veç nëse e shpie dikush? Çfarë keni? Si po gjykoni kështu?!”]]></translation>
<footnotes></footnotes>
</aya>
<aya number="36">
<translation><![CDATA[Shumica e tyre veprojnë vetëm sipas hamendjes. Në të vërtetë, hamendja nuk e zëvendëson aspak të vërtetën. Allahu, pa dyshim, e di mirë atë që punojnë ata.]]></translation>
<footnotes></footnotes>
</aya>
<aya number="37">
<translation><![CDATA[Ky Kuran nuk është i tillë që të mund të bëhej prej dikujt tjetër veç Allahut. Përkundrazi, ai është vërtetues i shpalljeve të mëparshme dhe shpjegues i Ligjit (për njerëzit) dhe, pa dyshim, është zbritur nga Zoti i botëve!]]></translation>
<footnotes></footnotes>
</aya>
<aya number="38">
<translation><![CDATA[Nëse ata thonë: “Ai (Muhamedi) e ka trilluar atë (Kuranin)”, thuaju: “Atëherë, sillni një sure të ngjashme me të dhe thirrni (në ndihmë) kë të mundeni, përveç Allahut, nëse thoni të vërtetën.”]]></translation>
<footnotes></footnotes>
</aya>
<aya number="39">
<translation><![CDATA[Por ata e mohojnë atë që nuk e njohin plotësisht,[134] ndërkohë që nuk u ka ardhur ende përmbushja e (premtimeve të) tij. Kështu kanë mohuar edhe popujt që ishin para tyre; prandaj shiko si kanë përfunduar keqbërësit!]]></translation>
<footnotes><![CDATA[[134] Pra, Kuranin.]]></footnotes>
</aya>
<aya number="40">
<translation><![CDATA[Disa prej tyre besojnë në atë (Kuran) e disa nuk besojnë. Zoti yt i njeh më së miri ngatërrestarët.]]></translation>
<footnotes></footnotes>
</aya>
<aya number="41">
<translation><![CDATA[Nëse ata të quajnë gënjeshtar, thuaju: “Unë kam (shpërblim për) punën time, kurse ju keni (shpërblim për) punën tuaj. Ju s’jeni përgjegjës për atë që bëj unë dhe as unë s’jam përgjegjës për atë që bëni ju.”]]></translation>
<footnotes></footnotes>
</aya>
<aya number="42">
<translation><![CDATA[Ka prej atyre që të dëgjojnë. Por, a mund të bësh ti që të dëgjojnë të shurdhërit, të cilët s’kanë as mend?]]></translation>
<footnotes></footnotes>
</aya>
<aya number="43">
<translation><![CDATA[Ka prej atyre që të shikojnë. Por, a mund të bësh ti që të ecin në rrugë të drejtë të verbërit, të cilët nuk shohin?]]></translation>
<footnotes></footnotes>
</aya>
<aya number="44">
<translation><![CDATA[Në të vërtetë, Allahu nuk u bën njerëzve asnjë të keqe, por njerëzit i bëjnë keq vetvetes.]]></translation>
<footnotes></footnotes>
</aya>
<aya number="45">
<translation><![CDATA[Ditën kur do t’i tubojë, atyre do t’u duket sikur nuk kanë ndenjur në tokë, veçse një çast të shkurtër dite, aq sa për të njohur njëri - tjetrin. Vërtet, janë të humbur ata që nuk e besojnë takimin me Allahun e nuk janë në rrugë të drejtë.]]></translation>
<footnotes></footnotes>
</aya>
<aya number="46">
<translation><![CDATA[Edhe në qoftë se Ne të tregojmë ty diçka nga ai (dënim) që u kemi premtuar atyre, edhe në qoftë se ta marrim shpirtin (para se t’i dënojmë), sërish ata te Ne do të kthehen dhe Allahu është dëshmitar për çfarë bëjnë ata.]]></translation>
<footnotes></footnotes>
</aya>
<aya number="47">
<translation><![CDATA[Çdo popull ka pasur të dërguar. Dhe, kur atyre t’u vijë i dërguari (Ditën e Gjykimit), do të gjykohet midis tyre me të drejtë dhe nuk do t’u bëhet asnjë padrejtësi.]]></translation>
<footnotes></footnotes>
</aya>
<aya number="48">
<translation><![CDATA[Ata (jobesimtarët) thonë: “Kur do të plotësohet ky premtim, nëse thoni të vërtetën?”]]></translation>
<footnotes></footnotes>
</aya>
<aya number="49">
<translation><![CDATA[Thuaj: “Unë nuk kam fuqi t’i bëj vetes as dëm, as dobi, përveç asaj që dëshiron Allahu. Çdo popull ka afatin e vet. Prandaj, kur t’u vijë ai, ata nuk mund ta shtyjnë për asnjë çast e as ta shpejtojnë”.]]></translation>
<footnotes></footnotes>
</aya>
<aya number="50">
<translation><![CDATA[Thuaj: “Si mendoni ju, nëse ju vjen dënimi i Tij natën apo ditën, çfarë pjese të tij do të përshpejtojnë keqbërësit?”]]></translation>
<footnotes></footnotes>
</aya>
<aya number="51">
<translation><![CDATA[A mos vallë, vetëm atëherë kur të ndodhë do ta besoni? Po më parë, përse kërkonit ardhjen e shpejtë të tij?!]]></translation>
<footnotes></footnotes>
</aya>
<aya number="52">
<translation><![CDATA[E pastaj, do t’u thuhet keqbërësve: “Shijoni dënimin e përhershëm! Nuk dënoheni ndryshe, përveçse sipas veprave që keni punuar”.]]></translation>
<footnotes></footnotes>
</aya>
<aya number="53">
<translation><![CDATA[Ata kërkojnë shpjegim prej teje: “A është e vërtetë ajo?”[135] Thuaj: “Po, për Zotin tim, pa dyshim që është e vërtetë e ju nuk do të mund ta pengoni atë”!]]></translation>
<footnotes><![CDATA[[135] “A është e vërtetë ajo” - pra, a është e vërtetë ringjallja dhe dhënia e llogarisë.]]></footnotes>
</aya>
<aya number="54">
<translation><![CDATA[Sikur çdo njeri që ka bërë padrejtësi, të kishte tërë pasurinë e botës, do ta jepte atë (Ditën e Gjykimit) si dëmshpërblim (për të shpëtuar). Ata do të fshehin pendimin kur të përballen me dënimin e do të gjykohen me të drejtë dhe nuk do t’u bëhet padrejtësi.]]></translation>
<footnotes></footnotes>
</aya>
<aya number="55">
<translation><![CDATA[Vërtet që Allahut i përket çdo gjë që gjendet në qiej dhe në Tokë. Premtimi i Allahut është i vërtetë, por shumica e njerëzve nuk e dinë.]]></translation>
<footnotes></footnotes>
</aya>
<aya number="56">
<translation><![CDATA[Ai jep jetën dhe vdekjen dhe tek Ai do të ktheheni.]]></translation>
<footnotes></footnotes>
</aya>
<aya number="57">
<translation><![CDATA[O njerëz, ju ka ardhur këshillë (Kurani) nga Zoti juaj, shërim për zemrat tuaja, udhëzim dhe mëshirë për besimtarët.]]></translation>
<footnotes></footnotes>
</aya>
<aya number="58">
<translation><![CDATA[Thuaj: “Me dhuntinë e Allahut dhe mëshirën e Tij - vetëm me këto le të gëzohen! Kjo është më e mirë se ajo që grumbullojnë.”]]></translation>
<footnotes></footnotes>
</aya>
<aya number="59">
<translation><![CDATA[Thuaj: “Çfarë mendoni ju për ushqimin që jua ka zbritur Allahu, një pjesë të të cilit e bëni të ndaluar e një pjesë tjetër të lejuar?” Thuaj: “A ju ka lejuar Allahu për këtë apo po shpifni gënjeshtra për Allahun?”]]></translation>
<footnotes></footnotes>
</aya>
<aya number="60">
<translation><![CDATA[Çfarë do të mendojnë në Ditën e Kiametit, ata që shpifin gënjeshtra për Allahun? Me të vërtetë, Allahu është Bamirës i madh me njerëzit, por, pjesa e tyre dërrmuese nuk e falënderojnë.]]></translation>
<footnotes></footnotes>
</aya>
<aya number="61">
<translation><![CDATA[Në çfarëdo pune që të jesh, çfarëdo gjëje që të lexosh nga Kurani dhe çfarëdo pune që të bëni (o njerëz), Ne jemi dëshmitarë, kur ju të thelloheni në të. Zotit tënd nuk i fshihet asnjë grimë peshe, në Tokë e në qiell; as më pak nga ajo e as më shumë nuk mbetet pa u shënuar në Librin e qartë.]]></translation>
<footnotes></footnotes>
</aya>
<aya number="62">
<translation><![CDATA[Pa dyshim, miqtë e Allahut nuk do të kenë arsye për t’u frikësuar dhe as për t’u dëshpëruar.]]></translation>
<footnotes></footnotes>
</aya>
<aya number="63">
<translation><![CDATA[(Të tillë janë) ata që besojnë dhe që (i) frikësohen (Allahut).]]></translation>
<footnotes></footnotes>
</aya>
<aya number="64">
<translation><![CDATA[Ata i pret lajmi i mirë në këtë jetë dhe në tjetrën.[136] S’ka ndryshim në fjalët e Allahut; kjo është fitorja madhështore.]]></translation>
<footnotes><![CDATA[[136] Lajmi i mirë që i pret në këtë jetë, sipas një thënieje të Profetit (a.s.), është ëndrra e mirë e vërtetë. Ndërsa lajmi i mirë që i pret në jetën tjetër, është Xheneti.]]></footnotes>
</aya>
<aya number="65">
<translation><![CDATA[Mos u dëshpëro nga fjala e tyre. E gjithë fuqia i përket Allahut! Ai dëgjon dhe di çdo gjë.]]></translation>
<footnotes></footnotes>
</aya>
<aya number="66">
<translation><![CDATA[Vërtet, Allahut i përket çdokush që gjendet në qiej dhe në Tokë. E çfarë ndjekin ata që adhurojnë në vend të Allahut zota ortakë? Në të vërtetë, ata nuk ndjekin gjë tjetër, përveç hamendjes dhe vetëm gënjejnë.]]></translation>
<footnotes></footnotes>
</aya>
<aya number="67">
<translation><![CDATA[Ai jua krijoi natën për të pushuar në të, kurse ditën për të parë dhe këtu, vërtet, ka shenja (argumente) për njerëzit që ua vënë veshin.]]></translation>
<footnotes></footnotes>
</aya>
<aya number="68">
<translation><![CDATA[Ata[137] thonë: “Allahu ka një bir”. Qoftë i lartësuar Ai! Ai është i Vetëmjaftueshëm, s’ka nevojë për asgjë. Atij i përket gjithçka që gjendet në qiej dhe në Tokë. Ju nuk keni asnjë provë për atë që thoni. Pse thoni për Allahun atë që nuk e dini?!]]></translation>
<footnotes><![CDATA[[137] Të krishterët dhe paganët.]]></footnotes>
</aya>
<aya number="69">
<translation><![CDATA[Thuaj: “Sigurisht, atyre që shpifin gënjeshtra për Allahun, nuk do t’u ecë mbarë”.]]></translation>
<footnotes></footnotes>
</aya>
<aya number="70">
<translation><![CDATA[Ata do të kenë kënaqësi të shkurtër në këtë botë e pastaj do të kthehen te Ne dhe, Ne, do t’u japim të shijojnë dënimin e ashpër për shkak se nuk besuan.]]></translation>
<footnotes></footnotes>
</aya>
<aya number="71">
<translation><![CDATA[Tregoju atyre historinë e Nuhut, kur i tha popullit të vet: “O populli im, nëse për ju është e rëndë prania ime midis jush dhe që t’ju përkujtoj shenjat e Allahut, (dijeni se) unë jam mbështetur vetëm tek Allahu! Prandaj, bashkë me idhujt tuaj, vendosni si do të veproni dhe vendimi juaj le të mos fshihet; zbatojeni kundër meje e mos më jepni kohë!]]></translation>
<footnotes></footnotes>
</aya>
<aya number="72">
<translation><![CDATA[Por, nëse ktheni shpinën, (dijeni se) unë prej jush nuk kërkoj kurrfarë shpërblimi. Shpërblimi im është vetëm tek Allahu. Mua më është urdhëruar të jem prej atyre që (i) nënshtrohen (Atij).”]]></translation>
<footnotes></footnotes>
</aya>
<aya number="73">
<translation><![CDATA[Por ata e quajtën gënjeshtar, kurse Ne e shpëtuam atë dhe të gjithë besimtarët që ishin në anije me të. Pastaj i bëmë ata zëvendës (të atyre që u zhdukën), kurse i fundosëm ata që përgënjeshtruan shpalljet Tona. Shikoje sesi ishte përfundimi i atyre që ishin paralajmëruar.]]></translation>
<footnotes></footnotes>
</aya>
<aya number="74">
<translation><![CDATA[Pastaj, pas tij u çuam të dërguar popujve të tyre e ata u sollën prova atyre, por nuk do të besonin çfarë kishin përgënjeshtruar më parë. Kështu, Ne ua vulosim zemrat atyre që kalojnë kufirin.]]></translation>
<footnotes></footnotes>
</aya>
<aya number="75">
<translation><![CDATA[Pastaj, Faraonit dhe parisë së tij pas tyre, u dërguam Musain dhe Harunin me mrekullitë Tona, por ata[138] u sollën me mendjemadhësi, sepse ishin popull keqbërës.]]></translation>
<footnotes><![CDATA[[138] D.m.th. Faraoni dhe njerëzit e tij.]]></footnotes>
</aya>
<aya number="76">
<translation><![CDATA[Kur u erdhi e Vërteta prej Nesh, ata thanë: “Kjo duket që është magji e qartë!”]]></translation>
<footnotes></footnotes>
</aya>
<aya number="77">
<translation><![CDATA[Musai tha: “A mos vallë, për të Vërtetën, pasi ju ka ardhur, thoni: Kjo është magji? E pra, magjistarët nuk shpëtojnë!”]]></translation>
<footnotes></footnotes>
</aya>
<aya number="78">
<translation><![CDATA[Ndërsa ata thanë: “A mos ke ardhur të na kthesh nga ajo (rrugë), ku i kemi gjetur etërit tanë e, ju të dyve, t’ju takojë pushteti në Tokë? E pra, ne nuk duam t’ju besojmë ju të dyve”!]]></translation>
<footnotes></footnotes>
</aya>
<aya number="79">
<translation><![CDATA[Faraoni tha: “M’i sillni të gjithë magjistarët e shkathët!”]]></translation>
<footnotes></footnotes>
</aya>
<aya number="80">
<translation><![CDATA[Pasi erdhën magjistarët, Musai u tha: “Hidhni ç’keni për të hedhur”!]]></translation>
<footnotes></footnotes>
</aya>
<aya number="81">
<translation><![CDATA[Kur ata i hodhën, Musai tha: “Kjo që keni sjellë ju, është magji dhe vërtet, Allahu do ta shkatërrojë atë. Allahu, me siguri që do ta prishë punën e ngatërrestarëve.]]></translation>
<footnotes></footnotes>
</aya>
<aya number="82">
<translation><![CDATA[Allahu, me fjalën e Tij e forcon të Vërtetën, edhe sikur ta urrejnë keqbërësit këtë!”]]></translation>
<footnotes></footnotes>
</aya>
<aya number="83">
<translation><![CDATA[Por Musait nuk i besoi askush, përveç një pakice nga populli i tij, nga frika se do t’i keqtrajtonte Faraoni dhe paria e tij. Faraoni ishte vërtet një tiran në tokë dhe në të keqe kalonte çdo kufi.]]></translation>
<footnotes></footnotes>
</aya>
<aya number="84">
<translation><![CDATA[Musai tha: “O populli im! Nëse besoni Allahun, mbështetuni tek Ai, nëse jeni myslimanë!”]]></translation>
<footnotes></footnotes>
</aya>
<aya number="85">
<translation><![CDATA[Ata thanë: “Ne jemi mbështetur tek Allahu. O Zoti ynë, mos na bëj sprovë për popullin keqbërës (duke i lënë të na shkatërrojnë),]]></translation>
<footnotes></footnotes>
</aya>
<aya number="86">
<translation><![CDATA[dhe shpëtona me mëshirën Tënde, nga populli mohues!”]]></translation>
<footnotes></footnotes>
</aya>
<aya number="87">
<translation><![CDATA[Ne i shpallëm Musait dhe vëllait të tij: “Ndërtoni shtëpi për popullin tuaj në Egjipt, shndërrojini ato në faltore dhe falni namazin! Dhe sillu lajmin e mirë besimtarëve!”]]></translation>
<footnotes></footnotes>
</aya>
<aya number="88">
<translation><![CDATA[Musai tha: “O Zoti ynë! Ti i ke dhënë Faraonit dhe parisë së tij stoli dhe pasuri në jetën e kësaj bote, por ata, o Zoti ynë, na largojnë nga rruga Jote! O Zoti ynë! Shkatërroje pasurinë e tyre dhe ngurtësoi zemrat e tyre, që të mos besojnë, derisa të shijojnë dënimin e dhembshëm!”]]></translation>
<footnotes></footnotes>
</aya>
<aya number="89">
<translation><![CDATA[(Allahu) tha: “U pranua lutja e ju të dyve! Qëndroni të dy në rrugën e drejtë dhe kurrsesi mos ndiqni rrugën e të paditurve!”]]></translation>
<footnotes></footnotes>
</aya>
<aya number="90">
<translation><![CDATA[Ne i mbartëm bijtë e Israilit përtej detit dhe Faraoni me ushtrinë e tij i ndoqi ata nga ligësia dhe armiqësia. Por, kur po mbytej, (Faraoni) tha: “Besoj se s’ka zot tjetër përveç Atij që i besojnë bijtë e Israilit; dhe unë jam ndër myslimanët.”]]></translation>
<footnotes></footnotes>
</aya>
<aya number="91">
<translation><![CDATA[“Vallë, tani (po beson), ndërkohë që më parë ishe i padëgjueshëm dhe ngatërrestar?!]]></translation>
<footnotes></footnotes>
</aya>
<aya number="92">
<translation><![CDATA[Sot do të shpëtojmë vetëm trupin tënd, që të bëhesh mësim për ata që vijnë pas teje.” Por, në të vërtetë, shumica e njerëzve nuk ua vënë veshin shenjave Tona.]]></translation>
<footnotes></footnotes>
</aya>
<aya number="93">
<translation><![CDATA[Ne i vendosëm bijtë e Israilit në një vend të mirë të dhe u dhamë ushqim të këndshëm. Ata nuk u përçanë në mendime, derisa u erdhi dituria.[139] Me të vërtetë, Zoti yt do t’i gjykojë ata në Ditën e Kiametit në lidhje me përçarjet e tyre.]]></translation>
<footnotes><![CDATA[[139] Sipas interpretimit klasik, “dituria” është Kurani. Profecia që i zbriti Muhamedit (a.s.), i përçau bijtë e Israilit. Një pjesë e njohu atë si Profetin e lajmëruar në Shkrimet e Shenjta dhe e ndoqi. Ndërsa një pjesë tjetër, edhe duke e njohur si Profetin e paralajmëruar, e refuzoi dhe e luftoi atë. Një interpretim tjetër thekson se vargu i referohet mospajtimeve të shumta dogmatike që ekzistonin ndërmjet hebrenjve, kështu që në këtë rast, “dituria” do të ishte Teurati.]]></footnotes>
</aya>
<aya number="94">
<translation><![CDATA[Nëse ti (Muhamed) je në mëdyshje për atë që të kemi shpallur ty, pyeti ata që kanë lexuar Shkrimet para teje. Pa dyshim, ty të ka ardhur e Vërteta nga Zoti yt, prandaj mos u bëj kurrsesi nga ata që dyshojnë.]]></translation>
<footnotes></footnotes>
</aya>
<aya number="95">
<translation><![CDATA[Dhe mos u bëj nga ata që i përgënjeshtrojnë shenjat Tona, përndryshe do të ishe ndër të humburit.]]></translation>
<footnotes></footnotes>
</aya>
<aya number="96">
<translation><![CDATA[Vërtet, ata që merituan Fjalën[140] e Zotit tënd, nuk besojnë,]]></translation>
<footnotes><![CDATA[[140] D.m.th. zemërimin dhe dënimin e Tij.]]></footnotes>
</aya>
<aya number="97">
<translation><![CDATA[edhe sikur t’u vijnë të gjitha shenjat, derisa të shohin dënimin e dhembshëm.]]></translation>
<footnotes></footnotes>
</aya>
<aya number="98">
<translation><![CDATA[Përse nuk pati ndonjë qytet, banorët e të cilit të besonin e t’u bënte dobi besimi i tyre, përveç popullit të Junusit? Kur ata besuan, Ne ua larguam dënimin e poshtërimit në jetën e kësaj bote dhe i lamë të kënaqeshin edhe njëfarë kohe.]]></translation>
<footnotes></footnotes>
</aya>
<aya number="99">
<translation><![CDATA[Sikur të donte Zoti yt, do të besonin të gjithë ata që gjenden në tokë. Vallë, ti do t’i detyrosh njerëzit të bëhen besimtarë?!]]></translation>
<footnotes></footnotes>
</aya>
<aya number="100">
<translation><![CDATA[Askush nuk mund të besojë, përveçse me vullnetin e Allahut. Ai e zbret zemërimin e Tij mbi ata që s’mendojnë[141].]]></translation>
<footnotes><![CDATA[[141] Pra, mbi ata që nuk mendojnë rreth këshillave dhe urdhrave të Tij.]]></footnotes>
</aya>
<aya number="101">
<translation><![CDATA[Thuaj: “Shikoni ç’ka në qiej dhe në Tokë!” Por shenjat dhe qortimet nuk u bëjnë kurrfarë dobie njerëzve që nuk besojnë.]]></translation>
<footnotes></footnotes>
</aya>
<aya number="102">
<translation><![CDATA[Vallë, a presin ata ndonjë gjë tjetër, veç diçkaje të ngjashme me dënimin e atyre që kanë jetuar më parë? Thuaj: “Pritni, se edhe unë po pres me ju!”]]></translation>
<footnotes></footnotes>
</aya>
<aya number="103">
<translation><![CDATA[Pastaj, Ne do t’i shpëtojmë të dërguarit Tanë dhe ata që kanë besuar. Kështu, është detyra Jonë që t’i shpëtojmë besimtarët.]]></translation>
<footnotes></footnotes>
</aya>
<aya number="104">
<translation><![CDATA[Thuaj: “O njerëz, nëse ju dyshoni në fenë time, unë nuk do t’i adhuroj ato, që ju i adhuroni në vend të Allahut, por do të adhuroj vetëm Allahun, i Cili do t’ju bëjë të vdisni. Unë jam urdhëruar të jem nga ata që besojnë.]]></translation>
<footnotes></footnotes>
</aya>
<aya number="105">
<translation><![CDATA[Dhe (më është thënë): ‘Bëhu i sinqertë në fe dhe kurrsesi mos u bëj nga idhujtarët.]]></translation>
<footnotes></footnotes>
</aya>
<aya number="106">
<translation><![CDATA[Përveç Allahut, mos iu lut tjetërkujt nga ata që nuk të sjellin as dobi, as dëm. Nëse do ta bëje këtë, atëherë, ti do të ishe vërtet keqbërës.”]]></translation>
<footnotes></footnotes>
</aya>
<aya number="107">
<translation><![CDATA[Nëse Allahu vendos që të të godasë ndonjë e keqe, askush nuk mund të ta largojë atë, përveç Tij e, nëse Ai do të të bëjë ndonjë të mirë, s’ka kush që ta pengojë mirësinë e Tij. Ai ia jep atë mirësi kujt të dojë prej robërve të Tij. Ai është Falës dhe Mëshirëplotë.]]></translation>
<footnotes></footnotes>
</aya>
<aya number="108">
<translation><![CDATA[Thuaj: “O njerëz, ju erdhi e Vërteta nga Zoti juaj. Kush udhëzohet në rrugën e drejtë, ai është udhëzuar për dobinë e vet dhe kush e humb rrugën e drejtë, ka humbur në dëmin e vet, ndërsa unë nuk jam mbikëqyrësi juaj”.]]></translation>
<footnotes></footnotes>
</aya>
<aya number="109">
<translation><![CDATA[Zbatoje atë që të është shpallur ty dhe duro derisa të gjykojë Allahu, se Ai është Gjykatësi më i mirë!]]></translation>
<footnotes></footnotes>
</aya>
</sura>
<sura number="11">
<aya number="1">
<translation><![CDATA[Elif Lám Râ. Ky është një Libër, vargjet e të cilit janë radhitur mrekullueshëm dhe janë parashtruar me hollësi nga ana e Një të Urti të Gjithëdijshëm.]]></translation>
<footnotes></footnotes>
</aya>
<aya number="2">
<translation><![CDATA[Adhuroni vetëm Allahun, sepse unë (Muhamedi) jam për ju një paralajmërues dhe sjellës i lajmit të mirë prej Tij,]]></translation>
<footnotes></footnotes>
</aya>
<aya number="3">
<translation><![CDATA[(që ju porosis) të kërkoni falje nga Zoti juaj e të ktheheni tek Ai me pendesë. Ai do t’ju japë të shijoni kënaqësi të bukura deri në afatin e caktuar dhe do t’i japë çdo të miri shpërblimin e merituar. E, nëse ktheni shpinën, unë i frikësohem dënimit tuaj në Ditën e Madhe.]]></translation>
<footnotes></footnotes>
</aya>
<aya number="4">
<translation><![CDATA[Tek Allahu do të ktheheni; Ai është i Plotfuqishëm për çdo gjë!]]></translation>
<footnotes></footnotes>
</aya>
<aya number="5">
<translation><![CDATA[Ah! Në të vërtetë, ata mbulojnë kraharorin e tyre, që të fshihen nga Ai. Por edhe sikur të mbulohen me petkat e tyre, Ai e di se çfarë fshehin ata dhe çfarë shfaqin. Ai, me të vërtetë, është i Gjithëdijshëm se ç’ka në zemra (të çdokujt).]]></translation>
<footnotes></footnotes>
</aya>
<aya number="6">
<translation><![CDATA[S’ka asnjë gjallesë në Tokë që të mos i ketë mjetet e jetesës prej Tij. Ai di vendbanimin e saj dhe vendin e vdekjes. Të gjitha këto janë (të shënuara) në Librin e qartë.]]></translation>
<footnotes></footnotes>
</aya>
<aya number="7">
<translation><![CDATA[Është Ai që ka krijuar qiejt dhe Tokën për gjashtë ditë, teksa Froni i Tij ndodhej mbi ujë, për t’ju vënë në provë kush është më i mirë në vepra. Nëse ti u thua: “Ju do të ringjalleni pas vdekjes”, mohuesit, me siguri do të thonë: “Kjo nuk është asgjë tjetër, përveçse magji e kulluar!”]]></translation>
<footnotes></footnotes>
</aya>
<aya number="8">
<translation><![CDATA[Nëse Ne ua shtyjmë dënimin për një kohë të shkurtër, ata me siguri do të thoshin: “Kush po e vonon?” Por ditën që do t’u vijë dënimi, asgjë nuk do t’ua largojë atë dhe, do t’i përfshijë ajo që ata e përqeshnin.]]></translation>
<footnotes></footnotes>
</aya>
<aya number="9">
<translation><![CDATA[Kur Ne i japim njeriut të shijojë mëshirën Tonë e pastaj ia heqim atë, ai atëherë bëhet shpresëhumbur dhe mohues.]]></translation>
<footnotes></footnotes>
</aya>
<aya number="10">
<translation><![CDATA[E, kur pas fatkeqësisë që e ka goditur atë, Ne i japim atij dhunti, ai me siguri do të thotë: “Gjynahet e mia janë larguar nga unë!” atëherë bëhet i gëzuar dhe mendjemadh.]]></translation>
<footnotes></footnotes>
</aya>
<aya number="11">
<translation><![CDATA[(Nuk janë të tillë) vetëm ata që durojnë dhe bëjnë vepra të mira; për ata do të ketë falje dhe shpërblim të madh.]]></translation>
<footnotes></footnotes>
</aya>
<aya number="12">
<translation><![CDATA[Mund të ndodhë që ti (Muhamed) të lësh mënjanë diçka nga ato që të janë shpallur ty dhe të të ngushtohet kraharori, sepse ata thonë: “Përse nuk i është dërguar ndonjë thesar?” ose, “Përse nuk vjen një engjëll me të?” Ti je vetëm paralajmërues e Allahu kujdeset për çdo gjë.]]></translation>
<footnotes></footnotes>
</aya>
<aya number="13">
<translation><![CDATA[Nëse ata thonë: “Ai[142] e ka trilluar atë[143]!” Thuaju (o Muhamed!): “Sillni dhjetë sure të ngjashme (në bukuri dhe elokuencë) të trilluara dhe thirrni në ndihmë kë të mundni, përveç Allahut, nëse thoni të vërtetën!”]]></translation>
<footnotes><![CDATA[[142] D.m.th. Profeti Muhamed (a.s.). [143] D.m.th. Kuranin.]]></footnotes>
</aya>
<aya number="14">
<translation><![CDATA[E, nëse nuk ju përgjigjen, atëherë ta dini se ai (Kurani), ka zbritur me dijen e Allahut dhe se s’ka zot tjetër (të denjë për adhurim) përveç Tij. Andaj, a jeni ju (o mohues) myslimanë?]]></translation>
<footnotes></footnotes>
</aya>
<aya number="15">
<translation><![CDATA[Atyre që duan jetën e kësaj bote dhe bukuritë e saj, Ne do t’ua shpërblejmë krejtësisht punët e tyre dhe në të nuk do t’u lihet gjë mangët.]]></translation>
<footnotes></footnotes>
</aya>
<aya number="16">
<translation><![CDATA[Këta janë ata për të cilët në botën tjetër nuk do të ketë kurrgjë, përveç zjarrit. Do t’u shembet çdo gjë që kanë bërë në këtë jetë dhe do t’u zhvlerësohet ajo që kanë punuar.]]></translation>
<footnotes></footnotes>
</aya>
<aya number="17">
<translation><![CDATA[A janë (të barabartë me jobesimtarët), ata, që mbështeten në provë të qartë nga Zoti i tyre[144], që ndiqet nga një dëshmitar prej Tij (Kurani), para të cilit ishte Libri i Musait (dëshmitar) udhërrëfyes dhe mëshirë? Këta besojnë Kuranin. Dhe për cilindo nga grupet (sektet) që e mohojnë atë, zjarri do të jetë vend i premtuar. Andaj, ti kurrsesi mos dysho në atë; se ai, pa dyshim, është e vërteta prej Zotit tënd, ndonëse shumica e njerëzve nuk besojnë.]]></translation>
<footnotes><![CDATA[[144] Prova është natyra monoteiste në të cilën është krijuar çdo njeri.]]></footnotes>
</aya>
<aya number="18">
<translation><![CDATA[Kush janë më të padrejtë se ata që trillojnë gënjeshtra për Allahun? Ata do të sillen para Zotit të tyre e dëshmitarët do të thonë: “Këta janë ata që kanë gënjyer kundër Zotit të tyre. Mallkimi i Allahut qoftë mbi të padrejtët,]]></translation>
<footnotes></footnotes>
</aya>
<aya number="19">
<translation><![CDATA[të cilët pengojnë (të tjerët) nga rruga e Allahut dhe përpiqen ta shtrembërojnë atë, ndërsa vetë nuk besojnë në botën tjetër.”]]></translation>
<footnotes></footnotes>
</aya>
<aya number="20">
<translation><![CDATA[Nuk janë ata që kanë pushtetin në Tokë dhe nuk do të kenë ndonjë mbrojtës tjetër, në vend të Allahut. Atyre do t’u shumëfishohet dënimi, sepse as nuk dëgjonin, as shihnin.]]></translation>
<footnotes></footnotes>
</aya>
<aya number="21">
<translation><![CDATA[Këta janë ata që dëmtuan vetveten dhe u humbën idhujt e rremë që i trillonin.]]></translation>
<footnotes></footnotes>
</aya>
<aya number="22">
<translation><![CDATA[Vërtet, këta do të jenë më të humburit në botën tjetër.]]></translation>
<footnotes></footnotes>
</aya>
<aya number="23">
<translation><![CDATA[Pa dyshim, ata që besojnë, bëjnë vepra të mira dhe përulen para Zotit të tyre, do të jenë banorë të Xhenetit, në të cilin do të qëndrojnë përherë.]]></translation>
<footnotes></footnotes>
</aya>
<aya number="24">
<translation><![CDATA[Dallimi midis këtyre dy grupeve shëmbëllen me dallimin midis një të verbri të shurdhër dhe një njeriu që sheh e dëgjon. A janë të njëjtë këta (kur të krahasohen)? A nuk po merrni këshillë?!]]></translation>
<footnotes></footnotes>
</aya>
<aya number="25">
<translation><![CDATA[Shumë kohë më parë, Ne dërguam Nuhun te popullit i tij. (Ai u tha): “Unë jam për ju paralajmërues i hapët;]]></translation>
<footnotes></footnotes>
</aya>
<aya number="26">
<translation><![CDATA[që të adhuroni vetëm Allahun. (Përndryshe), unë kam frikë për ju dënimin e një Dite të dhembshme”.]]></translation>
<footnotes></footnotes>
</aya>
<aya number="27">
<translation><![CDATA[Por, paria e popullit të tij, e cila nuk besoi, tha: “Ne shohim se ti je thjesht njeri si ne dhe, shohim, që ty të shkojnë pas vetëm më të pavlerët nga ne, pa menduar fare. Ne nuk shohim se ti ke diçka më të mirë se ne, madje ju quajmë gënjeshtarë”.]]></translation>
<footnotes></footnotes>
</aya>
<aya number="28">
<translation><![CDATA[Ai (Nuhu) tha: “O populli im, mendoni pak! Nëse unë mbështetem në një provë të qartë që më ka ardhur nga Zoti im dhe, nëse nga ana e Tij më ka ardhur një mëshirë, e cila është fshehur nga sytë tuaj, a mund t’ju bëjmë ta pranoni me detyrim (provën), kur ju e urreni?]]></translation>
<footnotes></footnotes>
</aya>
<aya number="29">
<translation><![CDATA[O populli im! Unë për këtë nuk kërkoj nga ju kurrfarë pasurie. Mua më shpërblen vetëm Allahu. Unë nuk mund t’i dëboj ata që besojnë. Ata do të takohen me Zotin e tyre. Mirëpo, unë shoh se fatkeqësisht, ju jeni popull, që nuk di.]]></translation>
<footnotes></footnotes>
</aya>
<aya number="30">
<translation><![CDATA[O populli im, kush do të më mbrojë nga Allahu, nëse unë i dëboj (besimtarët)? A nuk doni të merrni këshillë?]]></translation>
<footnotes></footnotes>
</aya>
<aya number="31">
<translation><![CDATA[Unë nuk ju them se kam thesarin e Allahut apo që e di të padukshmen. As nuk them se unë jam engjëll e as do t’u them atyre, të cilët sytë tuaj i nënçmojnë, se Allahu nuk do t’u japë kurrfarë të mire. Allahu e di më mirë se ç’ka në shpirtrat e tyre. Atëherë, sigurisht që do të isha prej të padrejtëve.”]]></translation>
<footnotes></footnotes>
</aya>
<aya number="32">
<translation><![CDATA[Ata thanë: “O Nuh, ti na kundërshtove ne, madje e zgjate kundërshtimin. Le të na godasë ajo me çfarë na kërcënon, nëse thua të vërtetën!”]]></translation>
<footnotes></footnotes>
</aya>
<aya number="33">
<translation><![CDATA[Tha (Nuhu): “Vetëm Allahu do t’jua sjellë atë, nëse dëshiron; e ju Atij nuk mund t’i ikni.]]></translation>
<footnotes></footnotes>
</aya>
<aya number="34">
<translation><![CDATA[Këshilla ime nuk do t’ju bëjë dobi edhe sikur të doja t’ju këshilloja, nëse vullneti i Allahut është që t’ju shkatërrojë. Ai është Zoti juaj dhe ju tek Ai do të ktheheni”.]]></translation>
<footnotes></footnotes>
</aya>
<aya number="35">
<translation><![CDATA[Nëse ata thonë: “Ai[145] e ka trilluar atë[146]”. Thuaj: “E nëse unë e kam trilluar, gjynahu im bie mbi mua e unë jam larg nga gjynahet që bëni ju”.]]></translation>
<footnotes><![CDATA[[145] D.m.th. Profeti Muhamed (a.s.). [146] D.m.th. Kuranin.]]></footnotes>
</aya>
<aya number="36">
<translation><![CDATA[Dhe Nuhut iu shpall: “Nga populli yt askush nuk do të besojë, përveç atyre që tashmë kanë besuar, andaj mos u pikëllo për atë që bëjnë ata!]]></translation>
<footnotes></footnotes>
</aya>
<aya number="37">
<translation><![CDATA[Ndërto anijen nën Sytë (mbikëqyrjen) dhe udhëzimin Tonë dhe mos m’u drejto më për ata që janë keqbërës! Ata, me siguri, do të fundosen”.]]></translation>
<footnotes></footnotes>
</aya>
<aya number="38">
<translation><![CDATA[Ai nisi të ndërtonte anijen. Sa herë që kalonte pranë tij paria e popullit të tij, e përqeshte. Ai u tha: “Nëse ju talleni me ne, edhe ne do të tallemi me ju, ashtu si po talleni ju]]></translation>
<footnotes></footnotes>
</aya>
<aya number="39">
<translation><![CDATA[dhe, së shpejti, me siguri, do ta merrni vesh, kë do ta gjejë dënimi poshtërues dhe mbi kë do të bjerë dënimi i përhershëm”.]]></translation>
<footnotes></footnotes>
</aya>
<aya number="40">
<translation><![CDATA[Kur arriti urdhri Ynë e uji nisi të gufojë nga sipërfaqja e tokës, Ne i thamë: “Ngarko në anije nga çdo lloj gjallese nga një çift, familjen tënde - përveç atyre kundër të cilëve ka qenë fjala e dënimit - dhe besimtarët!” Por shumë të paktë ishin ata që i kishin besuar atij!]]></translation>
<footnotes></footnotes>
</aya>
<aya number="41">
<translation><![CDATA[Ai tha: “Hipni në anije! Me emrin e Allahut ajo lundron dhe ndalet! Me të vërtetë, Zoti im është Falës dhe Mëshirëplotë”.]]></translation>
<footnotes></footnotes>
</aya>
<aya number="42">
<translation><![CDATA[Dhe ajo lundronte me ata nëpër valët e mëdha e të larta sa malet, ndërsa Nuhu thërriste birin e vet, i cili ishte ndarë veç: “O biri im, hip me ne e mos u bëj me mohuesit!”]]></translation>
<footnotes></footnotes>
</aya>
<aya number="43">
<translation><![CDATA[(I biri) tha: “Unë do të strehohem në një mal i cili do të më ruajë nga uji”. Nuhu iu përgjigj: “Sot askush nuk do të kursehet nga dënimi i Allahut, përveç atij që e mëshiron Ai!” Një valë në mes tyre i ndau dhe ai u fundos.]]></translation>
<footnotes></footnotes>
</aya>
<aya number="44">
<translation><![CDATA[Më pas, një zë thirri: “O Tokë, gëlltit ujin tënd dhe ti, o qiell, ndaloje (shiun)!” Dhe uji u tërhoq e u plotësua urdhri (i Allahut). Ndërsa anija u ndal në malin al Xhudij dhe u tha: “Larguar qofshin keqbërësit (nga mëshira e Allahut)!”]]></translation>
<footnotes></footnotes>
</aya>
<aya number="45">
<translation><![CDATA[Pastaj Nuhu iu lut Zotit dhe i tha: “O Zoti im, biri im është nga familja ime, premtimi Yt është i vërtetë dhe Ti je Gjykatësi më i drejtë!”]]></translation>
<footnotes></footnotes>
</aya>
<aya number="46">
<translation><![CDATA[(Allahu) tha: “O Nuh, ai nuk është nga familja jote, ai ka bërë punë të keqe. Mos më pyet për atë që ti nuk e di. Unë të këshilloj që të mos bëhesh nga të paditurit”.]]></translation>
<footnotes></footnotes>
</aya>
<aya number="47">
<translation><![CDATA[(Nuhu) tha: “O Zoti im, mbështetem tek Ti për Të të mos kërkuar gjëra, për të cilat nuk kam dijeni. Nëse Ti nuk më fal dhe nuk më mëshiron, do të jem nga të humburit”.]]></translation>
<footnotes></footnotes>
</aya>
<aya number="48">
<translation><![CDATA[Atëherë iu tha: “O Nuh, zbrit me përshëndetje prej Nesh dhe me bekime për ty dhe pasardhësit e atyre që gjenden me ty. Disa popujve (pas teje), Ne do t’u japim kënaqësi e pastaj do t’i godasë nga Ne dënimi i dhembshëm!”]]></translation>
<footnotes></footnotes>
</aya>
<aya number="49">
<translation><![CDATA[Këto janë (disa) nga lajmet e fshehta që Ne t’i shpallim ty. Këto nuk i ke ditur as ti, as populli yt para kësaj (shpalljes së Kuranit). Andaj, duro! Se, vërtet, në fund, fitorja është e besimtarëve.]]></translation>
<footnotes></footnotes>
</aya>
<aya number="50">
<translation><![CDATA[Fisit Ad (Ne i dërguam) vëllanë e tyre Hudin. Ai tha: “O populli im, adhuroni Allahun! Ju nuk keni Zot tjetër përveç Tij; ju jeni vetëm trillues.]]></translation>
<footnotes></footnotes>
</aya>
<aya number="51">
<translation><![CDATA[O populli im! Unë nuk kërkoj nga ju shpërblim për këtë. Mua më shpërblen vetëm Ai që më ka krijuar! A nuk kuptoni?!]]></translation>
<footnotes></footnotes>
</aya>
<aya number="52">
<translation><![CDATA[O populli im! Kërkoni falje nga Zoti juaj dhe kthehuni tek Ai të penduar, se Ai do t’ju sjellë shi të begatshëm dhe do t’ju shtojë fuqi mbi fuqinë tuaj. Mos u shmangni prej Atij duke qenë keqbërës!”]]></translation>
<footnotes></footnotes>
</aya>
<aya number="53">
<translation><![CDATA[Ata thanë: “O Hud! Ti nuk na ke sjellë kurrfarë prove të dukshme për fjalët e tua, ne nuk do t’i braktisim zotat tanë dhe nuk të besojmë ty!]]></translation>
<footnotes></footnotes>
</aya>
<aya number="54">
<translation><![CDATA[Ne themi vetëm se ty të ka goditur ndonjë e keqe nga zotat tanë”. Ai tha: “Unë kam dëshmitar Allahun, por dëshmoni edhe ju, se unë jam larg nga idhujt që ju i adhuroni]]></translation>
<footnotes></footnotes>
</aya>
<aya number="55">
<translation><![CDATA[në vend të Tij. Të gjithë ju bëni komplot kundër meje dhe mos më jepni afat aspak!]]></translation>
<footnotes></footnotes>
</aya>
<aya number="56">
<translation><![CDATA[Unë mbështetem tek Allahu, Zoti im dhe Zoti juaj. S’ka asnjë gjallesë që të mos jetë nën pushtetin e Tij. Me të vërtetë, Zoti im, është në rrugë të drejtë.]]></translation>
<footnotes></footnotes>
</aya>
<aya number="57">
<translation><![CDATA[E, nëse ju shmangeni, unë tashmë jua kam përcjellë atë (mesazhin), për të cilin jam dërguar te ju. Zoti im, në vendin tuaj do të sjellë një popull tjetër, kurse ju nuk mund t’i bëni kurrfarë dëmi Atij. Vërtet, Zoti im është Mbikëqyrës mbi çdo gjë”.]]></translation>
<footnotes></footnotes>
</aya>
<aya number="58">
<translation><![CDATA[Kur erdhi urdhri Ynë, me mëshirën Tonë, Ne e shpëtuam Hudin bashkë me besimtarët e tij. I shpëtuam ata nga dënimi i rëndë.]]></translation>
<footnotes></footnotes>
</aya>
<aya number="59">
<translation><![CDATA[Ja, ky ishte fisi Ad. Ai i mohonte shenjat e Zotit të tij, nuk i dëgjonte të dërguarit e Tij dhe shkonte pas urdhrit të çdo keqbërësi kokëfortë.]]></translation>
<footnotes></footnotes>
</aya>
<aya number="60">
<translation><![CDATA[Ata i ndoqi mallkimi në këtë jetë dhe në Ditën e Kiametit. Me të vërtetë, fisi Ad e mohoi Zotin e tij. Qoftë larguar (nga mëshira e Allahut) fisi Ad, populli i Hudit!]]></translation>
<footnotes></footnotes>
</aya>
<aya number="61">
<translation><![CDATA[Fisit Themud (Ne i dërguam) vëllanë e tij, Salihun. “O populli im”, - u tha ai - “adhuroni vetëm Allahun. Ju s’keni zot tjetër përveç Atij! Ai ju krijoi nga toka dhe ju vuri të jetoni në të; andaj, kërkoni falje nga Ai dhe kthehuni me pendim tek Ai! Pa dyshim, Zoti im është afër dhe u përgjigjet (lutjeve).”]]></translation>
<footnotes></footnotes>
</aya>
<aya number="62">
<translation><![CDATA[Ata thanë: “O Salih! Ti ke qenë i nderuar mes nesh dhe shpresa jonë para kësaj (fjale). A mos vallë po na ndalon të adhurojmë ato që i kanë adhuruar prindërit tanë? Vërtet, ne jemi në mëdyshje për thirrjen tënde”.]]></translation>
<footnotes></footnotes>
</aya>
<aya number="63">
<translation><![CDATA[Ai tha: “O populli im, mendoni pak! Nëse Zoti im më ka dhënë provë të qartë nga Vetja dhe mëshirë, kush do të më mbrojë nga dënimi i Allahut, nëse nuk e dëgjoj?! Ju (me këtë) mua do të më shtonit vetëm humbjen.]]></translation>
<footnotes></footnotes>
</aya>
<aya number="64">
<translation><![CDATA[O populli im! Kjo është deveja e Allahut,[147] shenjë e qartë për ju, prandaj lëreni të kullosë në tokën e Allahut dhe mos i bëni ndonjë të keqe, se ju godet ndëshkimi menjëherë”.]]></translation>
<footnotes><![CDATA[[147] “Kjo është deveja e Allahut”: Sipas disa komentuesve të Kuranit, kjo deve doli nga shkëmbi. Ajo ishte një kafshë e mrekullueshme, që Allahu ua paraqiti themudasve si provë për Profecinë e Salihut. Në mënyrë që edhe kafsha të pinte, u vendos që burimi i vetëm i ujit për atë popull, të shfrytëzohej me radhë: një herë deveja, një herë njerëzit. Kjo nxiti mërinë e jobesimtarëve, të cilët vendosën ta vrisnin atë.]]></footnotes>
</aya>
<aya number="65">
<translation><![CDATA[Por ata e therën dhe ai tha: “Jetoni në shtëpitë tuaja edhe tri ditë! Ky është premtimi i vërtetë”.]]></translation>
<footnotes></footnotes>
</aya>
<aya number="66">
<translation><![CDATA[E, kur erdhi urdhri Ynë, Ne - me mëshirën Tonë, e shpëtuam Salihun bashkë me besimtarët e tij nga poshtërimi i asaj dite. Me të vërtetë, Zoti yt është i Forti dhe i Plotfuqishmi.]]></translation>
<footnotes></footnotes>
</aya>
<aya number="67">
<translation><![CDATA[Kurse ata që bënë të këqija, i kaploi një zë i tmerrshëm dhe në shtëpitë e tyre u gdhinë të vdekur e të palëvizshëm,]]></translation>
<footnotes></footnotes>
</aya>
<aya number="68">
<translation><![CDATA[sikur nuk kishin jetuar kurrë në to. Me të vërtetë, fisi Themud mohoi Zotin e tij. Qoftë larguar (nga mëshira e Zotit) fisi Themud!]]></translation>
<footnotes></footnotes>
</aya>
<aya number="69">
<translation><![CDATA[Të dërguarit Tanë, i sollën Ibrahimit lajmin e mirë dhe i thanë: “Paqe mbi ty!” Ai u përgjigj: “Paqja qoftë mbi ju!” Dhe me të shpejtë u solli atyre një viç të pjekur.]]></translation>
<footnotes></footnotes>
</aya>
<aya number="70">
<translation><![CDATA[Kur pa se ata nuk po i zgjasnin duart tek mishi, nuk i pëlqeu dhe ndjeu frikë prej atyre. (Engjëjt) thanë: “Mos u frikëso, Ne jemi dërguar te populli i Lutit”.]]></translation>
<footnotes></footnotes>
</aya>
<aya number="71">
<translation><![CDATA[Gruaja e tij, që rrinte aty, qeshi kur Ne i dhamë lajmin e mirë për Is’hakun e pas Is’hakut - për Jakubin.]]></translation>
<footnotes></footnotes>
</aya>
<aya number="72">
<translation><![CDATA[Ajo tha: “Ah! E mjera unë! A mos vallë, kështu plakë do të lind unë, ndërkohë që edhe burri im është plak! Me të vërtetë, kjo është diçka e jashtëzakonshme!”]]></translation>
<footnotes></footnotes>
</aya>
<aya number="73">
<translation><![CDATA[Ata (engjëjt), thanë: “A mos vallë, po çuditesh me urdhrin e Allahut? Mëshira e Allahut dhe bekimi i Tij qofshin mbi ju - familjen e të Dërguarit. Me të vërtetë, Ai është i Falënderuar dhe i Lavdëruar!”]]></translation>
<footnotes></footnotes>
</aya>
<aya number="74">
<translation><![CDATA[Pasi i kaloi frika Ibrahimit dhe i erdhi lajmi i gëzuar, ai polemizoi me të dërguarit Tanë për popullin e Lutit.]]></translation>
<footnotes></footnotes>
</aya>
<aya number="75">
<translation><![CDATA[Vërtet, Ibrahimi ishte i butë, i dhembshur e vazhdimisht i kthyer (tek Allahu).]]></translation>
<footnotes></footnotes>
</aya>
<aya number="76">
<translation><![CDATA[“O Ibrahim, shmangu prej kësaj! Me të vërtetë, erdhi urdhri nga Zoti yt dhe ata do t’i gjejë dënimi i pashmangshëm.”]]></translation>
<footnotes></footnotes>
</aya>
<aya number="77">
<translation><![CDATA[Kur i erdhën të dërguarit Tanë Lutit, Ai u hidhërua, ndjeu një shtrëngim në shpirtin e tij dhe tha: “Kjo është ditë e rëndë!”]]></translation>
<footnotes></footnotes>
</aya>
<aya number="78">
<translation><![CDATA[Populli i tij, që më parë pat punuar vepra të këqija, u vërsul drejt atij. (Luti) tha: “O populli im, këto janë bijat e mia. Ato për ju janë më të pastra, e frikësojuni Allahut dhe mos më turpëroni para mysafirëve të mi. A nuk ka midis jush një njeri me mend?”]]></translation>
<footnotes></footnotes>
</aya>
<aya number="79">
<translation><![CDATA[Ata thanë: “Ti e di se ne nuk kemi të drejtë për bijat e tua. Në të vërtetë, ti e di se ç’duam ne”.]]></translation>
<footnotes></footnotes>
</aya>
<aya number="80">
<translation><![CDATA[Ai tha: “Sikur unë të kisha fuqi (që t’ju dëboj) ose të mbështetesha në ndonjë krah të fuqishëm!”]]></translation>
<footnotes></footnotes>
</aya>
<aya number="81">
<translation><![CDATA[Thanë (mysafirët): “O Lut! Ne jemi të dërguarit e Zotit tënd. Ata nuk mund të të bëjnë ty asgjë e pra, nisu ti me familjen tënde në orët e vona të natës dhe askush prej jush të mos këqyrë prapa, përveç gruas sate. Atë do ta godasë ajo që do t’i gjejë edhe ata. Afati i tyre është agimi i ditës. Vallë, a nuk është afër agimi i ditës?!”]]></translation>
<footnotes></footnotes>
</aya>
<aya number="82">
<translation><![CDATA[Kur erdhi urdhri Ynë, Ne e përmbysëm çdo gjë, - ato që ishin lart, i kthyem poshtë dhe mbi ata lëshuam gurë nga balta e pjekur, duke rënë vazhdimisht, si shiu.]]></translation>
<footnotes></footnotes>
</aya>
<aya number="83">
<translation><![CDATA[(Ata ishin gurë) të shënuar (për dënim) te Zoti yt. Dënimi nuk është larg nga keqbërësit.]]></translation>
<footnotes></footnotes>
</aya>
<aya number="84">
<translation><![CDATA[Popullit të Medjenit Ne i dërguam vëllanë e tyre, Shuajbin. Ai tha: “O populli im, adhuroni Allahun! Ju s’keni tjetër zot përveç Tij. Mos bëni hile as gjatë matjes, as në kandar. Unë po shoh se ju gjendeni në begati dhe kam frikë se do t’ju godasë dënimi i një dite, që ju përfshin të gjithëve.]]></translation>
<footnotes></footnotes>
</aya>
<aya number="85">
<translation><![CDATA[O populli im, matni drejt në litër dhe kandar, mos ua hani njerëzve hakun e tyre dhe mos bëni ngatërresa në Tokë!]]></translation>
<footnotes></footnotes>
</aya>
<aya number="86">
<translation><![CDATA[Ajo që ju është lënë nga Allahu, është më e mirë për ju, nëse jeni besimtarë; e unë nuk jam ruajtësi juaj”.]]></translation>
<footnotes></footnotes>
</aya>
<aya number="87">
<translation><![CDATA[Ata thanë: “O Shuajb, a mos vallë namazi yt urdhëron që ne t’i lëmë ato që i kanë adhuruar të parët tanë ose që të mos bëjmë me pasurinë tonë çfarë të duam? Qenke njëmend i butë dhe i drejtë ti!”]]></translation>
<footnotes></footnotes>
</aya>
<aya number="88">
<translation><![CDATA[Ai tha: “O populli im, mendoni pak! Nëse unë kam provë të qartë nga Zoti im, i Cili më ka furnizuar me begati të mira nga ana e Vet, a të mos ju udhëzoj në rrugën e drejtë?! Unë nuk dëshiroj të bëj atë, që jua ndaloj juve. Unë dëshiroj vetëm të përmirësoj atë që mundem. Ndërsa suksesi im varet vetëm nga Allahu. Tek Ai mbështetem dhe Atij i drejtohem.]]></translation>
<footnotes></footnotes>
</aya>
<aya number="89">
<translation><![CDATA[O populli im, kundërshtimi ndaj meje le të mos ju çojë kurrsesi që t’ju ndodhë ajo, që i ndodhi popullit të Nuhut ose popullit të Hudit apo popullit të Salihut; mos harroni se edhe populli i Lutit nuk është larg prej jush.]]></translation>
<footnotes></footnotes>
</aya>
<aya number="90">
<translation><![CDATA[Kërkoni falje nga Zoti juaj e kthehuni me pendim tek Ai. Me të vërtetë, Zoti im është Mëshirëplotë dhe gjithë dashuri.”]]></translation>
<footnotes></footnotes>
</aya>
<aya number="91">
<translation><![CDATA[Ata thanë: “O Shuajb, ne nuk kuptojmë shumë nga ato, që na thua ti dhe të konsiderojmë të dobët midis nesh. Sikur të mos ishte farefisi yt, do të të kishim mbytur me gurë; ti nuk je i respektuar te ne.”]]></translation>
<footnotes></footnotes>
</aya>
<aya number="92">
<translation><![CDATA[Ai tha: “O populli im, a mos vallë farefisi im për ju është më i respektuar se Allahu, të cilin po e anashkaloni? Me të vërtetë, Zoti im, ka nën kontroll gjithçka që bëni ju.]]></translation>
<footnotes></footnotes>
</aya>
<aya number="93">
<translation><![CDATA[O populli im, bëni sa të mundni, por edhe unë do të bëj. Ju, shpejt do ta mësoni se kë do ta gjejë dënimi që do ta poshtërojë dhe kush është gënjeshtar. Pritni (fundin), se edhe unë do të pres me ju”.]]></translation>
<footnotes></footnotes>
</aya>
<aya number="94">
<translation><![CDATA[Kur erdhi urdhri Ynë, Ne e shpëtuam me mëshirën Tonë Shuajbin dhe ata që i besuan atij, kurse mohuesit i kaploi një zë i tmerrshëm dhe në shtëpitë e tyre u gdhinë të vdekur e të palëvizshëm,]]></translation>
<footnotes></footnotes>
</aya>
<aya number="95">
<translation><![CDATA[thuajse nuk kishin jetuar kurrë aty. Qoftë larguar (nga mëshira e Zotit) populli i Medjenit, ashtu siç qe larguar edhe fisi Themud!]]></translation>
<footnotes></footnotes>
</aya>
<aya number="96">
<translation><![CDATA[Ne e dërguam Musain me mrekullitë Tona dhe me autoritetin e qartë]]></translation>
<footnotes></footnotes>
</aya>
<aya number="97">
<translation><![CDATA[te Faraoni dhe paria e tij, por paria shkoi pas urdhrit të Faraonit, ndonëse urdhri i Faraonit nuk ishte i drejtë.]]></translation>
<footnotes></footnotes>
</aya>
<aya number="98">
<translation><![CDATA[Ai do ta udhëheqë popullin e tij në Ditën e Kiametit e do ta çojë në zjarr. Eh, sa vend i shëmtuar është ai, ku do të sillen ata!]]></translation>
<footnotes></footnotes>
</aya>
<aya number="99">
<translation><![CDATA[Ata i përcjell mallkimi në këtë jetë dhe në jetën tjetër. Eh sa “dhuratë” e shëmtuar është ajo që do t’u jepet!]]></translation>
<footnotes></footnotes>
</aya>
<aya number="100">
<translation><![CDATA[Këto janë disa prej historive të qyteteve që po t’i tregojmë ty (o Muhamed). Disa prej atyre ende qëndrojnë, kurse disa janë rrënuar.]]></translation>
<footnotes></footnotes>
</aya>
<aya number="101">
<translation><![CDATA[Ne nuk u bëmë atyre padrejtësi, por ata i bënë padrejtësi vetvetes. Hyjnitë, që ata i adhuronin në vend të Allahut, nuk i ndihmuan aspak, kur erdhi urdhri i Zotit tënd dhe nuk iu shtuan atyre kurrgjë tjetër, përveç humbjes.]]></translation>
<footnotes></footnotes>
</aya>
<aya number="102">
<translation><![CDATA[I tillë është dënimi i Zotit tënd, kur ndëshkon vendbanimet që bënin gjynahe. Me të vërtetë, dënimi i Tij është i dhembshëm dhe i ashpër.]]></translation>
<footnotes></footnotes>
</aya>
<aya number="103">
<translation><![CDATA[Pa dyshim, në këto (ngjarje) ka këshillë për atë që i druhet dënimit të Ditës së Gjykimit. Ajo është Dita në të cilën do të tubohen të gjithë njerëzit; ajo është Ditë e dëshmuar.]]></translation>
<footnotes></footnotes>
</aya>
<aya number="104">
<translation><![CDATA[Ne e shtyjmë atë vetëm që të plotësohet afati i caktuar.]]></translation>
<footnotes></footnotes>
</aya>
<aya number="105">
<translation><![CDATA[Kur të vijë ajo ditë, njeriu mund të flasë vetëm me lejen e Tij. Disa prej tyre do të jenë të mjerë e disa fatlumë.]]></translation>
<footnotes></footnotes>
</aya>
<aya number="106">
<translation><![CDATA[Ata që do të jenë të mjerë, do të hyjnë në zjarr, ku do t’i presin veç ofshamat e vajtimet.]]></translation>
<footnotes></footnotes>
</aya>
<aya number="107">
<translation><![CDATA[Aty do të mbeten përherë, derisa të jenë qiejt dhe Toka, veç si të dojë Zoti yt. Me të vërtetë, Zoti yt kryen atë që do.]]></translation>
<footnotes></footnotes>
</aya>
<aya number="108">
<translation><![CDATA[Kurse fatlumët, do të hyjnë në Xhenet, ku do të qëndrojnë përherë, derisa të jenë qiejt dhe Toka, veç si të dojë Zoti yt. Kjo është dhuratë e pandërprerë.]]></translation>
<footnotes></footnotes>
</aya>
<aya number="109">
<translation><![CDATA[Prandaj, mos u bëj dyshues për atë që këta adhurojnë. Ata adhurojnë vetëm atë që kanë adhuruar dikur të parët e tyre. Dhe Ne do t’ua japim atë që kanë merituar, duke mos ua pakësuar aspak.]]></translation>
<footnotes></footnotes>
</aya>
<aya number="110">
<translation><![CDATA[Vërtet, Ne i dhamë Musait Librin, por rreth tij pati kundërshti. Sikur të mos ishte parathënë Fjala e Zotit tënd (për shtyrjen e gjykimit), me siguri që (çështja) do të gjykohej midis tyre (menjëherë). Në fakt, (edhe tani) ata janë në një mëdyshje tepër të madhe në lidhje me të.]]></translation>
<footnotes></footnotes>
</aya>
<aya number="111">
<translation><![CDATA[Në të vërtetë, çdonjërit prej tyre Zoti yt do t’ia plotësojë shpagimin për veprat e veta. Se Ai, me siguri, e di mirë atë që punojnë ata.]]></translation>
<footnotes></footnotes>
</aya>
<aya number="112">
<translation><![CDATA[Prandaj qëndro i patundur në udhën e drejtë, ashtu siç je i urdhëruar. Ashtu le të veprojnë edhe besimtarët që janë me ty, e mos i kaloni kufijtë, se Ai, me të vërtetë, i sheh mirë ato që punoni ju.]]></translation>
<footnotes></footnotes>
</aya>
<aya number="113">
<translation><![CDATA[Dhe mos anoni nga ata që bëjnë të këqija, përndryshe do t’ju përcëllojë Zjarri. Ju nuk do të keni mbrojtës tjetër përveç Allahut dhe nuk do të ndihmoheni.]]></translation>
<footnotes></footnotes>
</aya>
<aya number="114">
<translation><![CDATA[Fale namazin në mëngjes e mbrëmje dhe në një kohë të natës, sepse veprat e mira i shlyejnë veprat e këqija. Kjo këshillë vlen për ata që i pranojnë këshillat.]]></translation>
<footnotes></footnotes>
</aya>
<aya number="115">
<translation><![CDATA[Dhe duro! Se Allahu, me të vërtetë, nuk e humb shpërblimin për punëmirët.]]></translation>
<footnotes></footnotes>
</aya>
<aya number="116">
<translation><![CDATA[A ka pasur njerëz të mençur te popujt para jush, të cilët të pengonin ngatërresat në Tokë, përveç disave prej tyre që i shpëtuam Ne?! Ata që bënin të këqija, jepeshin pas kënaqësive dhe ishin gjynahqarë.]]></translation>
<footnotes></footnotes>
</aya>
<aya number="117">
<translation><![CDATA[Zoti yt kurrë nuk do t’i shkatërronte qytetet padrejtësisht, nëse banorët e tyre do të ishin të ndershëm.]]></translation>
<footnotes></footnotes>
</aya>
<aya number="118">
<translation><![CDATA[Sikur të kishte dashur Zoti yt, të gjithë njerëzit do t’i bashkonte në një bashkësi të vetme, por ata vazhdojnë të jenë të përçarë,]]></translation>
<footnotes></footnotes>
</aya>
<aya number="119">
<translation><![CDATA[përveç atyre, që i ka mëshiruar Zoti yt. Për këtë qëllim Ai i krijoi ata. Do të plotësohet Fjala e Zotit tënd: “Me të vërtetë që do ta mbush Xhehenemin me xhinde dhe njerëz bashkërisht!”]]></translation>
<footnotes></footnotes>
</aya>
<aya number="120">
<translation><![CDATA[Ne po t’i tregojmë ty disa nga historitë e të dërguarve, për të ta forcuar zemrën. Në këtë sure të ka ardhur ty e vërteta. Ajo është këshillë dhe kujtesë për besimtarët.]]></translation>
<footnotes></footnotes>
</aya>
<aya number="121">
<translation><![CDATA[Dhe thuaju atyre që nuk besojnë: “Ju bëni çfarë të mundni, edhe ne do të bëjmë çfarë të mundim,]]></translation>
<footnotes></footnotes>
</aya>
<aya number="122">
<translation><![CDATA[dhe pritni, nëse do të prisni, se dhe ne do të presim!”]]></translation>
<footnotes></footnotes>
</aya>
<aya number="123">
<translation><![CDATA[Allahu i di të fshehtat e qiejve dhe të Tokës dhe çdo gjë kthehet tek Ai. Lutju Atij dhe mbështetu tek Ai! Zoti yt nuk është i pavëmendshëm ndaj asaj që bëni ju.]]></translation>
<footnotes></footnotes>
</aya>
</sura>
<sura number="12">
<aya number="1">
<translation><![CDATA[Elif, Lâm, Râ. Këto janë vargjet e Librit të qartë!]]></translation>
<footnotes></footnotes>
</aya>
<aya number="2">
<translation><![CDATA[Ne e zbritëm këtë Kuran në gjuhën arabe, për ta kuptuar ju.]]></translation>
<footnotes></footnotes>
</aya>
<aya number="3">
<translation><![CDATA[Ne të tregojmë ty (Muhamed) historinë më të bukur[148] përmes shpalljes së këtij Kurani, ndonëse ti, me të vërtetë, nuk ke qenë në dijeni më parë.]]></translation>
<footnotes><![CDATA[[148] Vargu “Ne të tregojmë ty (Muhamed) historinë më të bukur”, mund të përkthehet edhe “Ne të tregojmë ty (Muhamed) në mënyrën më të bukur”.]]></footnotes>
</aya>
<aya number="4">
<translation><![CDATA[Kur Jusufi i tha babait të vet: “O babai im! Unë pashë në ëndërr njëmbëdhjetë yje, Diellin dhe Hënën! I pashë të më përuleshin në sexhde”,]]></translation>
<footnotes></footnotes>
</aya>
<aya number="5">
<translation><![CDATA[ai i tha: “O biri im! Mos ua trego ëndrrën tënde vëllezërve të tu, që të mos kurdisin ndonjë gjë kundër teje, sepse, vërtet, djalli është armik i hapët i njeriut.]]></translation>
<footnotes></footnotes>
</aya>
<aya number="6">
<translation><![CDATA[Dhe kështu, Zoti yt të ka zgjedhur ty dhe të mëson shpjegimin e ëndrrave dhe e plotëson dhuntinë e Vet ndaj teje dhe familjes së Jakubit, ashtu siç e ka plotësuar më parë ndaj të parëve tu, Ibrahimit dhe Is’hakut. Pa dyshim, Zoti yt është i Urtë dhe i Gjithëdijshëm”.]]></translation>
<footnotes></footnotes>
</aya>
<aya number="7">
<translation><![CDATA[Për të gjithë ata që pyesin, në historinë e Jusufit dhe të vëllezërve të tij, ka shumë mësime.]]></translation>
<footnotes></footnotes>
</aya>
<aya number="8">
<translation><![CDATA[Vëllezërit e tij thanë: “Jusufi dhe vëllai i tij, janë më të dashur se ne për babanë tonë, ndërkohë që ne jemi një grup i tërë. Babai ynë, me të vërtetë, po gabon.]]></translation>
<footnotes></footnotes>
</aya>
<aya number="9">
<translation><![CDATA[Vriteni Jusufin ose braktiseni në ndonjë vend të largët,[149] se pastaj babai juaj do të kthehet nga ju dhe, pas kësaj, do të bëheni njerëz të mirë”.]]></translation>
<footnotes><![CDATA[[149] “Vriteni ...”: Vëllezërit e Jusufit flasin midis tyre, por, për t’i qëndruar besnik stilit kuranor, ligjërata është përkthyer në vetën e dytë të numrit shumës. Kjo formë është përdorur shpesh në Kuran dhe mund të japë përshtypjen se personi që flet është një i huaj, jashtë grupit të cilit i drejtohet fjala. Ndërkohë, ne do të thoshim “Ta vrasim Jusufin ose ta braktisim...”.]]></footnotes>
</aya>
<aya number="10">
<translation><![CDATA[Njëri prej tyre tha: “Mos e vrisni Jusufin, por hidheni në fund të ndonjë pusi; do ta marrë ndonjë karvan; nëse përnjëmend doni të bëni diçka me atë”.]]></translation>
<footnotes></footnotes>
</aya>
<aya number="11">
<translation><![CDATA[Ata thanë: “O babai ynë! Përse për Jusufin nuk ke besim te ne?! Në të vërtetë, Ne i dëshirojmë çdo të mirë atij.]]></translation>
<footnotes></footnotes>
</aya>
<aya number="12">
<translation><![CDATA[Dërgoje nesër me ne që të argëtohet dhe të luajë. Të sigurojmë se do ta ruajmë.”]]></translation>
<footnotes></footnotes>
</aya>
<aya number="13">
<translation><![CDATA[(Babai) tha: “Unë brengosem po ta merrni dhe kam frikë se mos do ta hajë ujku, ndërkohë që ju s’do ta keni mendjen tek ai.”]]></translation>
<footnotes></footnotes>
</aya>
<aya number="14">
<translation><![CDATA[Ata thanë: “Si do ta hajë ujku, kur ne jemi një grup i fortë! Atëherë, me të vërtetë që ne do të ishim të humbur”.]]></translation>
<footnotes></footnotes>
</aya>
<aya number="15">
<translation><![CDATA[Pasi e morën, vendosën që ta hidhnin në fund të një pusi dhe Ne i shpallëm Jusufit: “Ti do t’i lajmërosh ata për këtë vepër, pa e vënë re ata (që ti je Jusufi).”]]></translation>
<footnotes></footnotes>
</aya>
<aya number="16">
<translation><![CDATA[Dhe në mbrëmje ata shkuan te babai i tyre, duke qarë.]]></translation>
<footnotes></footnotes>
</aya>
<aya number="17">
<translation><![CDATA[Thanë: “O babai ynë, ne shkuam të vrapojmë e Jusufin e lamë te rrobat tona, andaj e hëngri ujku. Por ti nuk na beson, edhe pse themi të vërtetën”.]]></translation>
<footnotes></footnotes>
</aya>
<aya number="18">
<translation><![CDATA[Dhe sollën këmishën e tij të përgjakur, me gjak të rremë. Ai tha: “Nuk është kështu, por ju keni sajuar diçka (tjetër nga sa thoni). Por, durim! Allahut i kërkoj ndihmë kundër asaj që po tregoni ju”.]]></translation>
<footnotes></footnotes>
</aya>
<aya number="19">
<translation><![CDATA[(Ndërkohë në pus) erdhi një karvan. Ata dërguan ujëmbartësin e vet dhe ai lëshoi kovën e tij dhe thirri: “O sa gëzim! Qenka një djalë!” Ata e fshehën atë si plaçkë tregtie, por Allahu e dinte mirë çfarë bënin ata.]]></translation>
<footnotes></footnotes>
</aya>
<aya number="20">
<translation><![CDATA[Ata e shitën Jusufin me një çmim të ulët, veç disa grosh, pa pasur fare lakmi (për para).]]></translation>
<footnotes></footnotes>
</aya>
<aya number="21">
<translation><![CDATA[Një njeri nga Egjipti që e bleu, i tha gruas së vet: “Bëja të këndshëm qëndrimin këtu. Ndoshta do të na shërbejë ose do ta birësojmë!” Dhe kështu, Ne e vendosëm Jusufin në atë tokë të bukur dhe i mësuam shpjegimin e ëndrrave. Allahu ka kontroll dhe fuqi të plotë mbi çështjet e Tij, por shumica e njerëzve nuk e dinë.]]></translation>
<footnotes></footnotes>
</aya>
<aya number="22">
<translation><![CDATA[Kur Jusufi arriti moshën e pjekurisë, Ne i dhamë aftësinë e të gjykuarit dhe dituri. Kështu i shpërblejmë Ne punëmirët.]]></translation>
<footnotes></footnotes>
</aya>
<aya number="23">
<translation><![CDATA[Por ajo, në shtëpinë e së cilës gjendej ai, nisi ta joshë në kundërshtim me dëshirën e tij. Ajo ia mbylli të gjitha dyert dhe tha: “Jam e gatshme për ty!” Kurse ai tha: “Allahu më ruajttë! Me të vërtetë, Zoti im ka treguar kujdes për mua dhe, pa dyshim, keqbërësit nuk do të shpëtojnë kurrë”.]]></translation>
<footnotes></footnotes>
</aya>
<aya number="24">
<translation><![CDATA[Ajo e dëshiroi atë; por edhe Jusufi do ta kishte dëshiruar atë, sikur të mos kishte parë provën e Zotit të vet. Kështu e larguam nga e keqja dhe vepra e shëmtuar, sepse ai, në të vërtetë, ishte nga robërit Tanë të sinqertë.]]></translation>
<footnotes></footnotes>
</aya>
<aya number="25">
<translation><![CDATA[Që të dy vrapuan nga dera dhe ajo ia shqeu këmishën atij nga mbrapa. Te dera, ata hasën burrin e saj. Ajo tha: “Çfarë dënimi meriton ai që kërkon t’i bëjë të keqe gruas sate, përveç burgosjes apo dënimit të dhembshëm?”]]></translation>
<footnotes></footnotes>
</aya>
<aya number="26">
<translation><![CDATA[(Jusufi) tha: “Ajo provoi të më joshte”. Një i afërt i saj (që u gjend aty), pohoi: “Nëse këmisha e tij është shqyer përpara, atëherë ajo thotë të vërtetën, kurse ai gënjen.]]></translation>
<footnotes></footnotes>
</aya>
<aya number="27">
<translation><![CDATA[Por, nëse këmisha e tij është shqyer prapa, atëherë ajo gënjen, ndërsa ai thotë të vërtetën”.]]></translation>
<footnotes></footnotes>
</aya>
<aya number="28">
<translation><![CDATA[Kur burri i saj pa se këmisha e Jusufit ishte shqyer nga mbrapa, tha: “Patjetër që kjo është një nga dredhitë tuaja (të femrave). Në të vërtetë, dredhitë tuaja janë të mëdha!]]></translation>
<footnotes></footnotes>
</aya>
<aya number="29">
<translation><![CDATA[Ti, o Jusuf, largohu nga kjo! Kurse ti (gruaja ime), kërko falje për këtë gjynah, sepse, në të vërtetë, ti je fajtore.”]]></translation>
<footnotes></footnotes>
</aya>
<aya number="30">
<translation><![CDATA[Disa gra (të parisë) në qytet po thoshin: “Gruaja e Azizit (ministrit) deshi ta joshte shërbëtorin e vet. Asaj i ka rënë vërtet në kokë dashuria për të. Ne besojmë se ajo e ka humbur fare”.]]></translation>
<footnotes></footnotes>
</aya>
<aya number="31">
<translation><![CDATA[Kur dëgjoi për thashethemet e tyre, ajo i thirri ato në gosti, çdonjërës i dha nga një thikë dhe (i) tha (Jusufit): “Dil para tyre!” Kur e panë, gratë u mahnitën nga bukuria e tij, prenë duart dhe thanë: “O Zot, o Zot! Ky nuk është njeri, por qenka një engjëll fisnik!”]]></translation>
<footnotes></footnotes>
</aya>
<aya number="32">
<translation><![CDATA[Ajo tha: “Ja, ky është ai për të cilin ju më qortuat. Jam përpjekur ta josh, por ai është ruajtur nga gjynahu. Por, nëse ai nuk bën atë që e urdhëroj unë, me siguri që do të burgoset dhe do të poshtërohet”.]]></translation>
<footnotes></footnotes>
</aya>
<aya number="33">
<translation><![CDATA[Ai tha: “O Zoti im, më shumë e dua burgun se atë ku më shtyjnë ato. Nëse Ti nuk e largon prej meje dredhinë e tyre, unë do të prirem drejt atyre dhe do të bëhem nga ata që nuk (i) dinë (ligjet e Tua).”]]></translation>
<footnotes></footnotes>
</aya>
<aya number="34">
<translation><![CDATA[Dhe Zoti e plotësoi lutjen e tij dhe e shmangu nga dredhitë e tyre. Me të vërtetë, Ai dëgjon dhe di çdo gjë.]]></translation>
<footnotes></footnotes>
</aya>
<aya number="35">
<translation><![CDATA[Pastaj u ra ndërmend atyre[150], pasi i panë shenjat (e pafajësisë së Jusufit) që ta burgosin për një kohë (në mënyrë që ngjarja të mos përhapej në popull).]]></translation>
<footnotes><![CDATA[[150] D.m.th. familjes së Azizit.]]></footnotes>
</aya>
<aya number="36">
<translation><![CDATA[Bashkë me Jusufin hynë në burg edhe dy djelmosha. Njëri prej tyre tha: “Unë kam parë (në ëndërr) veten, se si shtrydhja verë”. Tjetri tha: “Unë kam parë në ëndërr, se si mbaja në kokë bukë, të cilën e hanin shpendët. Shpjegona kuptimin e ëndrrave. Ne, me të vërtetë, shohim se ti je njeri i mirë.”]]></translation>
<footnotes></footnotes>
</aya>
<aya number="37">
<translation><![CDATA[Jusufi tha: “Sa herë që t’ju vijë ndonjë ushqim (në ëndërr) si risk për ju, unë do t’ju lajmëroj se çfarë kuptimi ka, para se të bëhet realitet. Kjo është prej diturive që m’i ka mësuar Zoti im. Unë e kam flakur fenë e njerëzve që nuk besojnë Allahun e që mohojnë jetën tjetër.]]></translation>
<footnotes></footnotes>
</aya>
<aya number="38">
<translation><![CDATA[Unë besoj fenë e të parëve të mi - Ibrahimit, Is’hakut dhe Jakubit. Ne, kurrë nuk mund t’i shoqërojmë Allahut ndonjë gjë (në adhurim). Kjo është dhuntia e Allahut ndaj nesh dhe njerëzve të tjerë, ndonëse shumica e njerëzve nuk janë mirënjohës.]]></translation>
<footnotes></footnotes>
</aya>
<aya number="39">
<translation><![CDATA[O shokët e mi të burgut! A janë më mirë një mori zotash të ndryshëm apo Allahu, i Vetmi, Ngadhënjimtari?]]></translation>
<footnotes></footnotes>
</aya>
<aya number="40">
<translation><![CDATA[Ata që ju i adhuroni në vend të Allahut, janë vetëm emra, të cilët i keni vënë ju dhe të parët tuaj, pa pasur prej Tij asnjë argument. Vendimi i përket vetëm Allahut: Ai ka urdhëruar që të adhuroni vetëm Atë. Kjo është e vetmja fe e vërtetë, por shumica e njerëzve nuk e di.]]></translation>
<footnotes></footnotes>
</aya>
<aya number="41">
<translation><![CDATA[O shokët e mi të burgut! Njëri prej jush do t’i shërbejë verë pronarit të vet, kurse tjetri do të kryqëzohet, e shpendët do të hanë prej kokës së tij. Kështu është caktuar kjo gjë për të cilën pyetët ju!”]]></translation>
<footnotes></footnotes>
</aya>
<aya number="42">
<translation><![CDATA[Jusufi i tha njërit prej këtyre të dyve, për të cilin e dinte se do të shpëtonte: “Përmendmë mua te pronari yt!” Por djalli bëri që ai të harronte ta përmendte te pronari i vet dhe kështu, Jusufi mbeti edhe disa vjet në burg.]]></translation>
<footnotes></footnotes>
</aya>
<aya number="43">
<translation><![CDATA[Dhe tha mbreti: “Kam parë në ëndërr shtatë lopë të majme, të cilat po i hanin shtatë lopë të dobëta dhe kam parë shtatë kallinj të gjelbër e shtatë të tjerë të tharë. O paria ime, më shpjegoni ëndrrën time, nëse dini t’i interpretoni ëndrrat!”]]></translation>
<footnotes></footnotes>
</aya>
<aya number="44">
<translation><![CDATA[Ata thanë: “Këto janë ëndrra të ngatërruara e ne nuk dimë t’i shpjegojmë.”]]></translation>
<footnotes></footnotes>
</aya>
<aya number="45">
<translation><![CDATA[Njërit nga ata dy që shpëtoi (nga burgu), iu kujtua pas një kohe e tha: “Unë do t’ju njoftoj për shpjegimin e kësaj (ëndrre), vetëm më dërgoni (te Jusufi)!”]]></translation>
<footnotes></footnotes>
</aya>
<aya number="46">
<translation><![CDATA[(Shërbëtori) I tha: “O Jusuf, o njeri i drejtë! Na shpjego (ëndrrën) për shtatë lopë të majme, të cilat hahen prej shtatë lopëve të dobëta dhe për shtatë kallinj të gjelbër e shtatë tjerë të tharë, që të kthehem te njerëzit e ta dinë edhe ata”.]]></translation>
<footnotes></footnotes>
</aya>
<aya number="47">
<translation><![CDATA[(Jusufi) tha: “Do të mbillni shtatë vjet rresht. Prodhimin që do të korrni lëreni në kallinj, përveç një pakice që do t’ju shërbejë për të ngrënë,]]></translation>
<footnotes></footnotes>
</aya>
<aya number="48">
<translation><![CDATA[sepse pastaj do të vijnë shtatë vjet të thatë, të cilët do t’i harxhojnë ato që i keni ruajtur ju, përveç një pakice që mund të kurseni.]]></translation>
<footnotes></footnotes>
</aya>
<aya number="49">
<translation><![CDATA[Pastaj, pas këtyre do të vijë një vit plot shi për njerëzit, vit në të cilin ata do të shtrydhin (rrush etj.).”]]></translation>
<footnotes></footnotes>
</aya>
<aya number="50">
<translation><![CDATA[Mbreti tha: “Sillmani atë!” Kur (Jusufit) i erdhi i dërguari, ai i tha: “Kthehu te mbreti yt e pyete: ç’patën ato gra që prenë duart e veta?” Me të vërtetë, Zoti im i di dredhitë e tyre”!]]></translation>
<footnotes></footnotes>
</aya>
<aya number="51">
<translation><![CDATA[Mbreti u tha (grave): “Si qe puna juaj kur deshët ta joshnit Jusufin?”. Ato thanë: “Allahu na ruajttë! Ne nuk dimë asgjë të keqe për atë”. Gruaja e Azizit (ministrit) tha: “Tani do të dalë në shesh e vërteta! Unë u përpoqa që ta joshja atë; ai është vërtet njeri i drejtë”.]]></translation>
<footnotes></footnotes>
</aya>
<aya number="52">
<translation><![CDATA[(Jusufi) tha: “(E kërkova këtë hetim) që ta dijë ai[151], se unë nuk e kam tradhtuar gjatë kohës së mungesës së tij. Vërtet, Allahu nuk u jep fund të mirë dredhive të tradhtarëve.]]></translation>
<footnotes><![CDATA[[151] Ministri.]]></footnotes>
</aya>
<aya number="53">
<translation><![CDATA[Unë nuk e shfajësoj veten, sepse shpirti (i njeriut) është fort i prirë për të keqe, përveç atij që e mëshiron Zoti im. Me të vërtetë, Zoti im është Falës dhe Mëshirëplotë”.]]></translation>
<footnotes></footnotes>
</aya>
<aya number="54">
<translation><![CDATA[Mbreti tha: “Ma sillni atë, do ta marr pranë vetes.” Pasi bisedoi me të, i tha: “Qysh sot, ti ke pozitë të lartë dhe je i besuar.”]]></translation>
<footnotes></footnotes>
</aya>
<aya number="55">
<translation><![CDATA[(Jusufi) i tha: “Më cakto përgjegjës të depove të vendit, sepse unë jam ruajtës dhe njohës (i mirë i këtyre punëve)”.]]></translation>
<footnotes></footnotes>
</aya>
<aya number="56">
<translation><![CDATA[Dhe kështu, Ne i dhamë Jusufit pozitë në atë vend dhe ai kishte çfarë të dëshironte. Ne e shpërblejmë me mëshirën Tonë, kë të duam dhe, punëmirëve nuk ua humbim shpërblimin.]]></translation>
<footnotes></footnotes>
</aya>
<aya number="57">
<translation><![CDATA[Ndërsa shpërblimi i jetës tjetër është më i mirë për ata që besojnë dhe e kanë frikë Allahun.]]></translation>
<footnotes></footnotes>
</aya>
<aya number="58">
<translation><![CDATA[Dhe erdhën vëllezërit e Jusufit e hynë tek ai. Ai i njohu, por ata nuk e njohën.]]></translation>
<footnotes></footnotes>
</aya>
<aya number="59">
<translation><![CDATA[Kur i furnizoi ata me ushqim të nevojshëm, u tha: “Më sillni vëllain tuaj prej babait! A nuk e shihni se unë jua jap masën të plotë dhe jam më i miri mikpritës?]]></translation>
<footnotes></footnotes>
</aya>
<aya number="60">
<translation><![CDATA[Nëse nuk ma sillni atë, nuk do të ketë më ushqim për ju dhe mos ejani tek unë”!]]></translation>
<footnotes></footnotes>
</aya>
<aya number="61">
<translation><![CDATA[Ata thanë: “Ne do të përpiqemi disi, që ta sjellim nga baba i tij dhe do ta bëjmë këtë”.]]></translation>
<footnotes></footnotes>
</aya>
<aya number="62">
<translation><![CDATA[Jusufi u tha shërbëtorëve të vet: “Ngarkoni barrët në kafshët e tyre e ua fusni brenda paratë! Ata do t’i gjejnë ato, kur të shkojnë te familja e vet, kështu që do të kthehen përsëri te ne”.]]></translation>
<footnotes></footnotes>
</aya>
<aya number="63">
<translation><![CDATA[Kur u kthyen te babai i tyre, ata thanë: “O ati ynë! Nuk do të na japin më ushqim. Prandaj dërgoje me ne vëllain tonë, që të mund të marrim ushqim; të sigurojmë se ne do ta ruajmë atë!”]]></translation>
<footnotes></footnotes>
</aya>
<aya number="64">
<translation><![CDATA[Ai u tha: “A mos vallë t’jua besoj juve, ashtu siç jua pata besuar më parë vëllanë e tij? Allahu është Ruajtësi më i mirë dhe Ai është më i Mëshirshmi i mëshiruesve”!]]></translation>
<footnotes></footnotes>
</aya>
<aya number="65">
<translation><![CDATA[Kur i çelën barrët e tyre dhe gjetën të hollat e tyre, që ua kishin kthyer, ata thanë: “O ati ynë! Ç’duam më tepër? Këto janë gjërat tona; na janë kthyer. Ne do ta furnizojmë familjen tonë, do ta ruajmë vëllain tonë dhe do ta shtojmë një barrë deveje (ushqim), e kjo është barrë e lehtë.”]]></translation>
<footnotes></footnotes>
</aya>
<aya number="66">
<translation><![CDATA[Ai tha: “Unë kurrsesi nuk do ta dërgoj me ju, derisa të betoheni në Allahun, se do të ma ktheni, me përjashtim të rastit kur ju rrezikon ndonjë e keqe e madhe (të gjithëve).” Kur ata u betuan, ai u tha: “Allahu është dorëzënës për atë që flasim ne.]]></translation>
<footnotes></footnotes>
</aya>
<aya number="67">
<translation><![CDATA[O djemtë e mi, mos hyni nga e njëjta portë (e qytetit), por nga porta të ndryshme. Unë nuk mund të largoj prej jush asgjë nga (ajo që ju ka caktuar) Allahu! Se pushteti i përket vetëm Allahut. Tek Ai mbështetem unë dhe tek Ai le të mbështeten ata që dëshirojnë të jenë të mbështetur (tek Allahu)”!]]></translation>
<footnotes></footnotes>
</aya>
<aya number="68">
<translation><![CDATA[Kur ata hynë (në qytet), ashtu siç i urdhëroi babai i tyre, dëshira e Jakubit u përmbush, por kjo nuk i ndihmoi aspak para caktimit të Allahut. Ai (Jakubi), në të vërtetë, ka qenë dijetar i madh, sepse Ne e kemi mësuar, por shumica e njerëzve nuk e di.]]></translation>
<footnotes></footnotes>
</aya>
<aya number="69">
<translation><![CDATA[Kur dolën para Jusufit, ky e afroi vëllanë e vet (Beniaminin) dhe i tha: “Unë në fakt jam vëllai yt dhe mos u hidhëro për atë që më bënë vëllezërit tanë!”]]></translation>
<footnotes></footnotes>
</aya>
<aya number="70">
<translation><![CDATA[Pasi i furnizoi me ushqimin e nevojshëm, (Jusufi) shtiu një gotë (të çmueshme) në ngarkesën e vëllait të vet e pastaj një lajmëtar thirri: “O karvan, ju jeni vjedhës të vërtetë!”]]></translation>
<footnotes></footnotes>
</aya>
<aya number="71">
<translation><![CDATA[Ata u kthyen drejt tyre (e thanë): “Ç’ju ka humbur”?]]></translation>
<footnotes></footnotes>
</aya>
<aya number="72">
<translation><![CDATA[Thanë: “Po kërkojmë gotën e mbretit. Kush e sjell atë, ka shpërblim një barrë deveje ushqim. Unë për këtë jam dorëzënës”.]]></translation>
<footnotes></footnotes>
</aya>
<aya number="73">
<translation><![CDATA[(Vëllezërit e Jusufit) thanë: “Betohemi për Allahun, ju e dini se ne nuk kemi ardhur të bëjmë turbullira në këtë vend dhe nuk jemi vjedhës”.]]></translation>
<footnotes></footnotes>
</aya>
<aya number="74">
<translation><![CDATA[Ata pyetën: “E cili do të jetë dënimi, nëse ju gënjeni”?]]></translation>
<footnotes></footnotes>
</aya>
<aya number="75">
<translation><![CDATA[(Vëllezërit) thanë: “Dënimi për atë, në barrën e të cilit gjendet gota, është që të mbahet peng ai vetë. Kështu i dënojmë ne keqbërësit.”]]></translation>
<footnotes></footnotes>
</aya>
<aya number="76">
<translation><![CDATA[Dhe nisi të kontrollojë barrët e tyre para barrës së vëllait të Jusufit. Pastaj nxori gotën nga barra e vëllait të tij. Kështu, Ne e mësuam Jusufin, që ta bënte këtë dredhi. Ai, sipas ligjit të mbretit nuk mund ta merrte (për skllav) vëllanë e vet, përveç se me vullnetin e Allahut. Ne e ngremë lart atë që duam, e mbi çdo të ditur është një i Gjithëdijshëm.]]></translation>
<footnotes></footnotes>
</aya>
<aya number="77">
<translation><![CDATA[(Bijtë e Jakubit) thanë: “Nëse ka vjedhur, më parë ka vjedhur edhe vëllai i tij!”[152] Jusufi heshti për këtë dhe nuk shpalli gjë, por mendoi në vetvete: “Ju jeni në pozitë më të keqe. Allahu është më i dijshëm për ato që thoni ju”.]]></translation>
<footnotes><![CDATA[[152] Disa komentues të Kuranit (midis të cilëve edhe Taberiu), thonë se ky pohim i referohet një ngjarjeje, kur Jusufi ishte i vogël. Atë kohë ai i kishte vjedhur gjyshit nga nëna, që ishte pagan, një statujë të vogël idhulli dhe ia kishte thyer.]]></footnotes>
</aya>
<aya number="78">
<translation><![CDATA[(Bijtë e Jakubit) thanë: “O ministër, ai e ka babanë shumë plak, andaj merr ndonjërin prej nesh në vend të tij! Ne po shohim se ti je bamirës”.]]></translation>
<footnotes></footnotes>
</aya>
<aya number="79">
<translation><![CDATA[(Jusufi) tha: “Allahu na ruajttë, si të marrim atë tjetrin në vend të atij te i cili e kemi gjetur sendin tonë! Atëherë, ne, me të vërtetë, do të ishim të padrejtë!”]]></translation>
<footnotes></footnotes>
</aya>
<aya number="80">
<translation><![CDATA[Meqë e humbën shpresën në të (Jusufin), u shpërndanë dhe u këshilluan fshehurazi. Më i madhi nga ata tha: “A nuk e dini që babai juaj ka marrë prej jush betimin në Allahun. Ju edhe më parë e keni shkelur betimin që bëtë për Jusufin. Nuk do të ndahem prej këtij vendi, derisa të më lejojë babai im ose të më gjykojë Allahu, sepse Ai është Gjykatësi më i mirë.]]></translation>
<footnotes></footnotes>
</aya>
<aya number="81">
<translation><![CDATA[Kthehuni te babai juaj dhe thoni: “O babai ynë, djali yt ka vjedhur. Ne dëshmojmë vetëm për atë që dimë. Ne nuk mund ta parashikonim të panjohurën[153].]]></translation>
<footnotes><![CDATA[[153] Pra, nuk mund ta dinim faktin se Beniamini do të vidhte.]]></footnotes>
</aya>
<aya number="82">
<translation><![CDATA[Pyet banorët e qytetit në të cilin kemi qenë dhe karvanin me të cilin kemi udhëtuar dhe ki besim se ne jemi të drejtë”!]]></translation>
<footnotes></footnotes>
</aya>
<aya number="83">
<translation><![CDATA[Jakubi tha: “Nuk është kështu, por ju keni kurdisur diçka. Unë do të kem durim. Shpresoj se Allahu do të m’i kthejë të gjitha, sepse Ai, në të vërtetë, është i Gjithëdijshëm dhe i Urtë”.]]></translation>
<footnotes></footnotes>
</aya>
<aya number="84">
<translation><![CDATA[U largua prej tyre dhe tha: “O i mjeri unë për Jusufin!” Sytë i ishin zbardhur prej pikëllimit dhe ishte plot zemërim.]]></translation>
<footnotes></footnotes>
</aya>
<aya number="85">
<translation><![CDATA[Ata thanë: “Për Allahun, ti po e përmend Jusufin pa pushim, saqë do të sëmuresh rëndë ose do të vdesësh!”]]></translation>
<footnotes></footnotes>
</aya>
<aya number="86">
<translation><![CDATA[(Jakubi) tha: “Unë dhimbjen time dhe pikëllimin tim ia paraqes vetëm Allahut e nga Allahu di atë që nuk e dini ju”.]]></translation>
<footnotes></footnotes>
</aya>
<aya number="87">
<translation><![CDATA[“O bijtë e mi, shkoni e kërkoni lajme për Jusufin dhe vëllain e tij dhe mos e humbni shpresën në mëshirën e Allahut. Shpresën në mëshirën e Allahut nuk e humb askush, përveç jobesimtarëve”.]]></translation>
<footnotes></footnotes>
</aya>
<aya number="88">
<translation><![CDATA[Kur ata dolën para Jusufit, thanë: “O ministër, ne dhe familjen tonë e ka goditur një fatkeqësi e madhe dhe kemi sjellë pak gjëra! Sidoqoftë, na e plotëso masën (për ushqimin) tonë dhe na jep lëmoshë, sepse Allahu i shpërblen dhënësit e lëmoshës”.]]></translation>
<footnotes></footnotes>
</aya>
<aya number="89">
<translation><![CDATA[Ai tha: “A nuk e mbani mend çfarë keni bërë me Jusufin dhe vëllanë e tij, kur ishit të paditur?”]]></translation>
<footnotes></footnotes>
</aya>
<aya number="90">
<translation><![CDATA[Ata thanë: “Vallë, ti je vërtet Jusufi?!” Ai u përgjigj: “Po, unë jam Jusufi e ky është vëllai im. Allahu na mëshiroi. Atë që ruhet (nga gjynahet) dhe bëhet i durueshëm, Allahu e shpërblen, se Ai kurrë nuk ia humb shpërblimin punëmirëve”.]]></translation>
<footnotes></footnotes>
</aya>
<aya number="91">
<translation><![CDATA[Ata thanë: “Betohemi për Allahun, vërtet që Allahu të ka ngritur ty mbi ne dhe ne paskemi qenë vërtet të gabuar”.]]></translation>
<footnotes></footnotes>
</aya>
<aya number="92">
<translation><![CDATA[Ai u tha: “Sot s’ka qortim për ju; Allahu do t’ju falë. Ai është më i Mëshirshmi i mëshiruesve!]]></translation>
<footnotes></footnotes>
</aya>
<aya number="93">
<translation><![CDATA[Shkoni me këtë këmishë timen dhe vëreni në fytyrën e atit tim e ai do të shohë, dhe m’i sillni tërë familjet tuaja!”]]></translation>
<footnotes></footnotes>
</aya>
<aya number="94">
<translation><![CDATA[Kur karvani u largua nga vendi (Egjipti), babai i tyre tha: “Unë, me të vërtetë, po ndiej erën e Jusufit, ndonëse ju mund të më quani matuf ”.]]></translation>
<footnotes></footnotes>
</aya>
<aya number="95">
<translation><![CDATA[Ata thanë: “Për Allahun, me të vërtetë, ti edhe tani qëndron në gabimin e mëparshëm”.]]></translation>
<footnotes></footnotes>
</aya>
<aya number="96">
<translation><![CDATA[Kur erdhi sjellësi i lajmit të mirë dhe ia vuri këmishën në fytyrë, atij iu kthye shikimi. Ai tha: “A nuk ju kam thënë se unë di nga Allahu atë që ju nuk e dini”.]]></translation>
<footnotes></footnotes>
</aya>
<aya number="97">
<translation><![CDATA[Ata thanë: “O babai ynë, kërko falje për ne e për gabimet tona! Ne paskemi qenë vërtet gjynahqarë”.]]></translation>
<footnotes></footnotes>
</aya>
<aya number="98">
<translation><![CDATA[Ai u përgjigj: “Do ta lus Zotin tim që t’ju falë. Pa dyshim që Ai është Falësi dhe Mëshirëploti”.]]></translation>
<footnotes></footnotes>
</aya>
<aya number="99">
<translation><![CDATA[Kur ata hynë te Jusufi, ai i afroi pranë prindërit e vet dhe tha: “Hyni në Egjipt! Me lejen e Allahut, ju do të jeni të sigurt prej çdo të keqeje”.]]></translation>
<footnotes></footnotes>
</aya>
<aya number="100">
<translation><![CDATA[Ai i ngriti prindërit e vet në fron dhe ata të gjithë iu përulën atij. Ai tha: “O babai im, ky është shpjegimi i ëndrrës sime të dikurshme. Zoti im e përmbushi atë. Mua më bëri mirësi, kur më nxori nga burgu, kurse ju ju solli nga shkretëtira, pasi djalli pati futur ngatërresë midis meje dhe vëllezërve të mi. Vërtet, Zoti im është i Butë me kë të dojë; Ai është i Gjithëdijshmi dhe i Urti!]]></translation>
<footnotes></footnotes>
</aya>
<aya number="101">
<translation><![CDATA[O Zoti im! Ti më ke dhënë pushtet dhe më ke mësuar shpjegimin e ëndrrave! O Krijues i qiejve dhe i Tokës, Ti je Mbrojtësi im edhe në këtë botë, edhe në botën tjetër! Bëj që të vdes si mysliman dhe më shoqëro me punëmirët (në botën tjetër)!”]]></translation>
<footnotes></footnotes>
</aya>
<aya number="102">
<translation><![CDATA[Këto janë disa nga historitë e fshehta, të cilat Ne po t’i shpallim ty (o Muhamed). Ti nuk ke qenë me ata, kur vendosnin për punën e tyre dhe kurdisnin dredhira.]]></translation>
<footnotes></footnotes>
</aya>
<aya number="103">
<translation><![CDATA[Shumica e njerëzve, sado që të dëshirosh ti, nuk janë besimtarë.]]></translation>
<footnotes></footnotes>
</aya>
<aya number="104">
<translation><![CDATA[Ti nuk po kërkon prej tyre kurrfarë shpërblimi për këtë. Ai (Kurani) është vetëm këshillë për të gjithë njerëzit.]]></translation>
<footnotes></footnotes>
</aya>
<aya number="105">
<translation><![CDATA[Eh, sa shumë shenja ka në qiej dhe në Tokë, pranë të cilave ata kalojnë pa ua vënë veshin!]]></translation>
<footnotes></footnotes>
</aya>
<aya number="106">
<translation><![CDATA[Shumica e tyre nuk besojnë në Allahun, pa i shoqëruar Atij njëkohësisht (idhuj të rremë) në adhurim.]]></translation>
<footnotes></footnotes>
</aya>
<aya number="107">
<translation><![CDATA[A janë të sigurt ata se nuk do t’i godasë një dënim gjithëpërfshirës nga Allahu apo që nuk do t’u vijë papritmas Ora, ndërkohë që janë të pavetëdijshëm?]]></translation>
<footnotes></footnotes>
</aya>
<aya number="108">
<translation><![CDATA[Thuaj: “Kjo është rruga ime: të ftoj drejt Allahut me dituri të plotë, unë dhe çdokush që më pason mua. I përlëvduar qoftë Allahu; unë nuk jam prej idhujtarëve!”]]></translation>
<footnotes></footnotes>
</aya>
<aya number="109">
<translation><![CDATA[Para teje, Ne kemi dërguar vetëm burra nga banorët e qyteteve, të cilët i frymëzuam me shpallje. Vallë! A nuk kanë udhëtuar ata nëpër botë për të parë se si ka qenë fundi i popujve, që kanë jetuar para tyre? Pa dyshim, bota tjetër është më e mirë për ata që (e) kanë frikë (Allahun). Pra, a nuk kuptoni?]]></translation>
<footnotes></footnotes>
</aya>
<aya number="110">
<translation><![CDATA[Dhe, kur të dërguarit gati e humbën shpresën dhe menduan se do të shpalleshin gënjeshtarë, atëherë u arriti ndihma Jonë: Ne shpëtojmë atë që duam dhe dënimi Ynë nuk zmbrapset nga populli keqbërës.]]></translation>
<footnotes></footnotes>
</aya>
<aya number="111">
<translation><![CDATA[Në tregimet e atyre (të dërguarve) ka këshilla për ata që janë me mend. Ky (Kuran) nuk është tregim i trilluar, por ai është vërtetues i atyre (librave) që janë shpallur para tij, është shpjegues i çdo gjëje dhe udhërrëfyes e mëshirë për njerëzit besimtarë.]]></translation>
<footnotes></footnotes>
</aya>
</sura>
<sura number="13">
<aya number="1">
<translation><![CDATA[Elif Lâm Mîm Râ’. Këto janë vargjet e Librit (Kuranit)! Ajo që të është shpallur ty (Muhamed) prej Zotit tënd është e Vërteta, por shumica e njerëzve nuk e besojnë.]]></translation>
<footnotes></footnotes>
</aya>
<aya number="2">
<translation><![CDATA[Allahu është Ai që qiejt i ka ngritur me shtylla, të cilat nuk mund t’i shihni e më pas është ngritur mbi Fron. Ai ka nënshtruar Diellin dhe Hënën; të gjitha këto rrotullohen për një kohë të caktuar. Ai i drejton të gjitha çështjet dhe i shpjegon në hollësi shpalljet, me qëllim që ju të bindeni se do të takoheni me Zotin tuaj.]]></translation>
<footnotes></footnotes>
</aya>
<aya number="3">
<translation><![CDATA[Është Ai që e ka shtrirë tokën, duke krijuar në të male dhe lumenj. Dhe për çdo lloj frute, Ai ka krijuar nga një çift. Ai ka bërë që nata ta mbulojë ditën. Me të vërtetë, në këto ka shenja për njerëzit që mendojnë.]]></translation>
<footnotes></footnotes>
</aya>
<aya number="4">
<translation><![CDATA[Në Tokë ka vise që janë të lidhura njëri me tjetrin, ka kopshte të mbjella me hardhi, ka ara dhe palma me një pip ose shumë pipa, të cilat ujiten me të njëjtin ujë, por disa nga frutat i bëjmë më të shijshme nga të tjerat. Pa dyshim, në këto ka shenja për njerëzit që kanë mend.]]></translation>
<footnotes></footnotes>
</aya>
<aya number="5">
<translation><![CDATA[Nëse ti (Muhamed) çuditesh nga idhujtarët, janë vërtet të çuditshme fjalët e tyre: “Vallë, pasi të bëhemi dhé, do të krijohemi vërtet përsëri?!” Këta janë ata që nuk besojnë në Zotin e tyre dhe në qafat e të cilëve do të ketë vargonj; këta janë banorët e Xhehenemit, në të cilin do të qëndrojnë përherë.]]></translation>
<footnotes></footnotes>
</aya>
<aya number="6">
<translation><![CDATA[Ata të kërkojnë ty me ngut t’u sjellësh të keqen para së mirës, ndonëse para tyre ka pasur shumë dënime shembullore. Zoti yt është Falës për njerëzit, pavarësisht gjynaheve të tyre, por, në të vërtetë, Zoti yt është edhe i ashpër në dënim.]]></translation>
<footnotes></footnotes>
</aya>
<aya number="7">
<translation><![CDATA[Jobesimtarët thonë: “Sikur t’i ishte dërguar atij[154] një mrekulli nga Zoti i tij?” Në të vërtetë, ti je vetëm paralajmërues. E, për çdo popull ka udhërrëfyes.]]></translation>
<footnotes><![CDATA[[154] Profetit Muhamed (a.s.).]]></footnotes>
</aya>
<aya number="8">
<translation><![CDATA[Allahu e di se ç’mbart çdo femër dhe e di sa shkurtohet e sa zgjatet (koha e lindjes). Çdo gjë tek Ai është me masë.]]></translation>
<footnotes></footnotes>
</aya>
<aya number="9">
<translation><![CDATA[Ai i di gjërat e dukshme dhe të padukshme. Ai është i Madhi, i Larti.]]></translation>
<footnotes></footnotes>
</aya>
<aya number="10">
<translation><![CDATA[(Për Atë) njëlloj është: si ai prej jush që flet me vete edhe ai që flet me zë të lartë, si ai që fshihet natën edhe ai që ecën ditën.]]></translation>
<footnotes></footnotes>
</aya>
<aya number="11">
<translation><![CDATA[Njeriu ka përcjellës (engjëj), para tij dhe pas tij, që e mbikëqyrin atë me urdhrin e Allahut. Me të vërtetë, Allahu nuk e ndryshon gjendjen e një populli, derisa ata të ndryshojnë ç’kanë në vetvete. Kur Ai dëshiron ta ndëshkojë një popull, askush nuk mund ta pengojë Atë; dhe ata, përveç Tij, s’kanë asnjë ndihmës.]]></translation>
<footnotes></footnotes>
</aya>
<aya number="12">
<translation><![CDATA[Ai jua tregon juve vetëtimën, duke ju bërë të frikësoheni e të shpresoni; është Ai që krijon re të rënda (me shi).]]></translation>
<footnotes></footnotes>
</aya>
<aya number="13">
<translation><![CDATA[Bubullima e madhëron Atë me falënderim, por edhe engjëjt, nga frika ndaj Tij; Ai i dërgon rrufetë dhe godet me to kë të dojë; - dhe ata përsëri diskutojnë për Allahun, ndërkohë që Ai është i ashpër në ndëshkime.]]></translation>
<footnotes></footnotes>
</aya>
<aya number="14">
<translation><![CDATA[Vetëm për Atë është lutja e vërtetë! Kurse idhujt, të cilëve jobesimtarët u luten në vend të Allahut, nuk u përgjigjen lutjeve të tyre aspak. Rasti i tyre është si rasti i atij që i zgjat duart tek uji, për t’i ardhur te goja, por ai kurrsesi nuk i vjen. Lutja e jobesimtarëve është e kotë.]]></translation>
<footnotes></footnotes>
</aya>
<aya number="15">
<translation><![CDATA[Allahut i përulet në sexhde gjithçka që gjendet në qiej dhe në Tokë, me hir a me pahir, si dhe hijet e tyre i përulen në mëngjes dhe në mbrëmje.]]></translation>
<footnotes></footnotes>
</aya>
<aya number="16">
<translation><![CDATA[Thuaj: “Kush është Zoti i qiejve dhe i Tokës?” dhe përgjigju: “Allahu!” Thuaj: “A mos vallë, ju zgjidhni për mbrojtës në vend të Tij, ata që nuk mund t’i sjellin vetes as dobi, as dëm?” Thuaj: “A janë të njëjtë i verbri dhe ai që sheh? Ose a janë njësoj terri dhe drita? Apo ata (idhujtarët) i veshin Allahut ortakë, të cilët krijojnë siç krijon Ai, kështu që krijimi u ngjan i njëjtë atyre (idhujtarëve)?!” Thuaj: “Allahu është Krijuesi i çdo gjëje dhe Ai është i Vetmi, Ngadhënjimtari”.]]></translation>
<footnotes></footnotes>
</aya>
<aya number="17">
<translation><![CDATA[Ai e zbret shiun nga qielli, prandaj rrjedhin lumenjtë me masë dhe rrjedha bart mbeturinat mbi sipërfaqen e ujit. Edhe zgjyra, kur e shkrijnë njerëzit në zjarr që të bëjnë stoli ose vegla, është mbeturinë, si ajo. Kështu, Allahu jep shembullin e së vërtetës dhe të së pavërtetës: Mbeturinat hidhen, ndërsa ajo që u shërben njerëzve mbetet në tokë. Kështu, Allahu i shpjegon shembujt.]]></translation>
<footnotes></footnotes>
</aya>
<aya number="18">
<translation><![CDATA[Për ata që i përgjigjen Zotit të tyre, është përgatitur e mira e madhe. Ndërsa ata që nuk i përgjigjen Atij - sikur të ishte e tyre gjithçka që gjendet në Tokë, madje edhe një herë aq, ata do ta sakrifikonin atë (për të shpëtuar). Njerëzve të tillë u është përgatitur llogari e rëndë dhe strehimi i tyre është Xhehenemi. Eh, sa shtrat i shëmtuar që është ai!]]></translation>
<footnotes></footnotes>
</aya>
<aya number="19">
<translation><![CDATA[Vallë, ai që di se ajo që të është shpallur ty (Muhamed) nga Zoti yt është e vërteta, a është njësoj me atë që është i verbër (ndaj këtij fakti)? Vetëm njerëzit që kuptojnë ia vënë veshin kësaj.]]></translation>
<footnotes></footnotes>
</aya>
<aya number="20">
<translation><![CDATA[Këta janë ata që i përmbahen besëlidhjes me Allahun dhe nuk e prishin premtimin;]]></translation>
<footnotes></footnotes>
</aya>
<aya number="21">
<translation><![CDATA[dhe ata që mbajnë lidhjet (familjare) që ka urdhëruar Allahu të mbahen, që kanë frikë Zotin e tyre e i frikësohen llogarisë së rëndë;]]></translation>
<footnotes></footnotes>
</aya>
<aya number="22">
<translation><![CDATA[dhe ata që durojnë për të fituar dashurinë e Zotit të tyre, që falin namazin, që ndajnë fshehurazi dhe haptazi nga ajo që ua kemi dhënë Ne dhe, që të keqen, e kthejnë me të mirë. Këtyre u takon shpërblimi në Shtëpinë e fundit:]]></translation>
<footnotes></footnotes>
</aya>
<aya number="23">
<translation><![CDATA[Xheneti i Adnit, në të cilin do të hyjnë ata dhe besimtarët e ndershëm prej prindërve të tyre, grave dhe pasardhësve të tyre. Dhe engjëjt do të hyjnë tek ata nga çdo derë (e Xhenetit)]]></translation>
<footnotes></footnotes>
</aya>
<aya number="24">
<translation><![CDATA[(e do t’u thonë): “Shpëtimi qoftë mbi ju, për durimin që keni treguar (në jetën e kësaj bote)! Sa vendbanim i bukur që është ky!”]]></translation>
<footnotes></footnotes>
</aya>
<aya number="25">
<translation><![CDATA[Sa për ata që shkelin besëlidhjen me Allahun, pasi janë zotuar për atë e, që këpusin lidhjet (familjare) që ka urdhëruar Allahu të ruhen dhe bëjnë çrregullime në Tokë - mbi ta rëndon mallkimi dhe përfundimi i keq!]]></translation>
<footnotes></footnotes>
</aya>
<aya number="26">
<translation><![CDATA[Allahu ia shton furnizimin kujt të dojë dhe ia pakëson kujt të dojë. Jobesimtarët i gëzohen jetës së kësaj bote, por jeta e kësaj bote në krahasim me botën tjetër është vetëm kënaqësi kalimtare.]]></translation>
<footnotes></footnotes>
</aya>
<aya number="27">
<translation><![CDATA[Jobesimtarët thonë: “Pse nuk i dërgohet atij (Muhamedit a.s.) një mrekulli nga Zoti i tij?” Thuaj: “Me të vërtetë, Allahu shpie në humbje ata që Ai do, ndërsa udhëzon në rrugë të drejtë ata që kthehen tek Ai,]]></translation>
<footnotes></footnotes>
</aya>
<aya number="28">
<translation><![CDATA[ata që besojnë dhe zemrat e të cilëve, kur përmendet Allahu, qetësohen. Vërtet, zemrat qetësohen me përmendjen e Allahut!”]]></translation>
<footnotes></footnotes>
</aya>
<aya number="29">
<translation><![CDATA[Për ata që besojnë dhe bëjnë vepra të mira ka çdo mirësi dhe vendbanim të mrekullueshëm!]]></translation>
<footnotes></footnotes>
</aya>
<aya number="30">
<translation><![CDATA[Dhe, kështu Ne të dërguam ty tek një popull, para të cilit kanë kaluar shumë popuj, që ti t’u lexosh atyre shpalljen që të kemi dhënë, sepse ata nuk e besojnë të Gjithëmëshirshmin. Thuaj: “Ai është Zoti im, s’ka zot tjetër përveç Tij; tek Ai mbështetem dhe tek Ai kthehem”!]]></translation>
<footnotes></footnotes>
</aya>
<aya number="31">
<translation><![CDATA[(Idhujtarët e Mekës thonë:) Sikur të kishte një Kuran me të cilin të lëviznin malet ose të copëtohej toka, ose të flisnin të vdekurit (që të besojmë Muhamedin)? Jo, e gjithë çështja[155] i takon (vetëm) Allahut. Vallë, a nuk e dinë ata që besojnë se sikur të donte Allahu, do t’i kishte udhëzuar të gjithë njerëzit (në besim)?! Kurse, jobesimtarët (e Mekës), për atë që kanë bërë, vazhdon t’i godasë shkatërrimi apo të bjerë pranë shtëpive të tyre, derisa të kryhet premtimi i Allahut[156]. Nuk ka dyshim se Allahu e kryen premtimin e Tij.]]></translation>
<footnotes><![CDATA[[155] D.m.th. besimi apo mosbesimi i idhujtarëve.
[156] Çlirimi i Mekës.]]></footnotes>
</aya>
<aya number="32">
<translation><![CDATA[Edhe para teje janë tallur me të dërguar, andaj Unë u kam dhënë afat atyre që kanë mohuar e pastaj i kam ndëshkuar; eh si ka qenë dënimi Im!]]></translation>
<footnotes></footnotes>
</aya>
<aya number="33">
<translation><![CDATA[Vallë, Ai që është mbikëqyrës për çdokënd se çfarë punon, a është njësoj si idhujt që s’dëgjojnë e s’shohin gjë?! E megjithatë ata i shoqërojnë Allahut zota të rremë (në adhurim)? Thuaj: “Më tregoni emrat e atyre (idhujve që ia bëni shok Allahut)!” Apo ju po e njoftoni Atë për ndonjë gjë që Ai nuk e di në tokë apo thoni vetëm fjalë boshe? Jo, por jobesimtarëve dinakëritë e veta u duken të hijshme; ata janë larguar nga rruga e drejtë. Për atë që Allahu e shpie në humbje, s’ka udhërrëfyes.]]></translation>
<footnotes></footnotes>
</aya>
<aya number="34">
<translation><![CDATA[Për ata ka dënim në këtë jetë, por dënimi në jetën tjetër, me siguri, është edhe më i ashpër; për ata s’ka mbrojtës nga dënimi i Allahut.]]></translation>
<footnotes></footnotes>
</aya>
<aya number="35">
<translation><![CDATA[Xheneti që u është premtuar besimtarëve është i tillë që, nëpër të rrjedhin lumenj; frutat dhe freskia e tij janë të përhershme. Ky është fundi i besimtarëve, kurse fundi i jobesimtarëve është zjarri.]]></translation>
<footnotes></footnotes>
</aya>
<aya number="36">
<translation><![CDATA[Ata, të cilëve ua kemi zbritur Librin, gëzohen për atë që të kemi shpallur ty. Dhe ka disa prej grupeve që mohojnë diçka prej tij. Thuaj: “Mua më është urdhëruar që ta adhuroj vetëm Allahun dhe që të mos i shoqëroj Atij asgjë (në adhurim). Vetëm Atij i lutem dhe vetëm tek Ai kthehem”.]]></translation>
<footnotes></footnotes>
</aya>
<aya number="37">
<translation><![CDATA[Ja, kështu, Ne e kemi zbritur (Kuranin) në gjuhën arabe (për të qenë) si gjykim (për njerëzit). Por, nëse ti ndjek dëshirat e tyre, pas dijes që të ka ardhur, ti nuk do të kesh as ndihmës, as mbrojtës prej Zotit.]]></translation>
<footnotes></footnotes>
</aya>
<aya number="38">
<translation><![CDATA[Vërtet, edhe para teje Ne kemi sjellë të dërguar, të cilëve u kemi dhënë gra dhe pasardhës. Asnjë i dërguar nuk ka sjellë me vete asnjë mrekulli, përveçse me lejen e Allahut. Çdo periudhë e kohës ka librin e vet (ku është shënuar caku i saj).]]></translation>
<footnotes></footnotes>
</aya>
<aya number="39">
<translation><![CDATA[Allahu fshin çfarë të dojë e ngulit çfarë të dojë (në këtë libër); dhe tek Ai është Libri amëz.]]></translation>
<footnotes></footnotes>
</aya>
<aya number="40">
<translation><![CDATA[Edhe nëse Ne të tregojmë ty nga dënimi që u kemi premtuar atyre apo ta marrim shpirtin më parë, detyra jote është të kumtosh Shpalljen, se llogaria është te Ne.]]></translation>
<footnotes></footnotes>
</aya>
<aya number="41">
<translation><![CDATA[A nuk e shohin ata se Ne po ua zvogëlojmë tokën[157] nga skajet e saj? Allahu gjykon, dhe askush nuk mund ta thyejë gjykimin e Tij; Ai është i shpejtë në llogari.]]></translation>
<footnotes><![CDATA[[157] D.m.th. po ua zvogëlojmë idhujtarëve të Mekës territorin ku shtrihet pushteti i tyre.]]></footnotes>
</aya>
<aya number="42">
<translation><![CDATA[Dredhi kanë bërë edhe ata që kanë qenë para tyre, por Allahu është zotërues i të gjitha dredhive. Ai e di çfarë fiton çdo njeri dhe mohuesit do ta dinë se për kë do të jetë përfundimi më i mirë.]]></translation>
<footnotes></footnotes>
</aya>
<aya number="43">
<translation><![CDATA[Jobesimtarët thonë: “Ti nuk je i dërguar!” Thuaju (o Muhamed!): “Mjafton Allahu për dëshmitar midis meje dhe jush dhe ata që kanë dijeni për Librin (besimtarët çifutë dhe të krishterë të asaj kohe).”]]></translation>
<footnotes></footnotes>
</aya>
</sura>
<sura number="14">
<aya number="1">
<translation><![CDATA[Elif Lâm Râ. Këtë Libër ta kemi shpallur ty (o Muhamed), për t’i nxjerrë njerëzit, me lejen e Zotit të tyre, nga errësira në dritë, në rrugën e të Plotfuqishmit, të Denjit për çdo lavd,]]></translation>
<footnotes></footnotes>
</aya>
<aya number="2">
<translation><![CDATA[Allahut, të Cilit i përket gjithçka që gjendet në qiej dhe në Tokë. Mjerë mohuesit për dënimin e tmerrshëm (që i pret)!]]></translation>
<footnotes></footnotes>
</aya>
<aya number="3">
<translation><![CDATA[Mjerë ata që jetën e kësaj bote e duan më shumë se atë të botës tjetër, që largojnë njerëzit nga rruga e Allahut dhe dëshirojnë ta shtrembërojnë atë! Ata janë në humbje të madhe.]]></translation>
<footnotes></footnotes>
</aya>
<aya number="4">
<translation><![CDATA[Ne nuk kemi çuar asnjë të dërguar, përveçse në gjuhën e popullit të tij, për t’u shpjeguar atyre (shpalljet e Zotit). Allahu e shpie në humbje kë të dojë dhe e udhëzon në rrugë të drejtë kë të dojë. Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="5">
<translation><![CDATA[Ne e dërguam Musain me shenjat Tona (dhe i thamë): “Nxirre popullin tënd nga errësira në dritë dhe përkujtoju atyre ditët e Allahut[158]!” Vërtet, në këtë ka shenja për çdo njeri që është i durueshëm dhe falënderues.]]></translation>
<footnotes><![CDATA[[158] D.m.th. ditët e begative dhe të vështirësive që u ka dhuruar Allahu.]]></footnotes>
</aya>
<aya number="6">
<translation><![CDATA[(Kujto) kur Musai i tha popullit të vet: “Kujtoni dhuntinë që ju dha Allahu, kur ju shpëtoi nga populli i Faraonit, që ju mundonte me torturat më të rënda, duke vrarë djemtë tuaj e duke jua lënë gjallë femrat. Kjo ka qenë një sprovë e madhe për ju nga Zoti juaj.]]></translation>
<footnotes></footnotes>
</aya>
<aya number="7">
<translation><![CDATA[(Kujtoje) kur Zoti juaj kumtoi: “Nëse tregoheni mirënjohës, Unë do t’jua shtoj edhe më shumë begatitë e Mia; por, nëse ju mohoni mirësitë e Mia, (atëherë dijeni se) dënimi Im është i rëndë”.]]></translation>
<footnotes></footnotes>
</aya>
<aya number="8">
<translation><![CDATA[Dhe Musai tha: “Nëse mohoni ju dhe të gjithë ata që janë në Tokë, (dijeni se) Allahu është vërtet i Vetëmjaftueshëm dhe plot lavdi.”]]></translation>
<footnotes></footnotes>
</aya>
<aya number="9">
<translation><![CDATA[A nuk ju ka ardhur lajmi për ata që kanë qenë para jush: për popullin e Nuhut, fiset Ad e Themud dhe për ata pas tyre? Vetëm Allahu i di ata! Të dërguarit e tyre u sollën shenja të qarta, por ata vinin duart në gojë (me tallje) dhe thoshin: “Ne nuk besojmë në mesazhin tuaj. Ne kemi dyshim të madh ndaj asaj që na thërrisni ju”!]]></translation>
<footnotes></footnotes>
</aya>
<aya number="10">
<translation><![CDATA[Të dërguarit e tyre u thanë: “Vallë, a mund të dyshohet në Allahun, Krijuesin e qiejve dhe të Tokës?! Ai ju thërret juve për t’ju falur disa gjynahe tuajat dhe që t’ju lërë deri në afatin e caktuar”. Ata thanë: “Ju jeni vetëm njerëz si ne. Ju dëshironi të na shmangni nga ajo që kanë adhuruar të parët tanë. Andaj, na sillni prova të dukshme!”]]></translation>
<footnotes></footnotes>
</aya>
<aya number="11">
<translation><![CDATA[Të dërguarit e tyre u thanë: “Ne jemi vetëm njerëz si ju, por Allahu ia dhuron hirin e Tij kujt të dojë prej robërve të Vet, ne nuk mund t’ju sjellim prova pa urdhrin e Allahut. Besimtarët le të mbështeten vetëm tek Allahu.]]></translation>
<footnotes></footnotes>
</aya>
<aya number="12">
<translation><![CDATA[E përse të mos mbështetemi tek Allahu, kur Ai tashmë na ka treguar rrugën e drejtë, në të cilën po ecim? Ne do t’i durojmë përndjekjet tuaja e ata që besojnë, le të shpresojnë vetëm tek Allahu!”]]></translation>
<footnotes></footnotes>
</aya>
<aya number="13">
<translation><![CDATA[Mohuesit u thanë të dërguarve të tyre: “Ne do t’ju dëbojmë nga vendi ynë ose do të ktheheni në fenë tonë!” Atëherë, Zoti u shpalli (të dërguarve të Vet): “Ne do t’i zhdukim keqbërësit,]]></translation>
<footnotes></footnotes>
</aya>
<aya number="14">
<translation><![CDATA[e pas tyre do t’ju vendosim në tokën e tyre. Kjo është për ata që kanë frikë nga qëndrimi para Meje (për gjykim) dhe i tremben premtimit (dënimit) Tim.”]]></translation>
<footnotes></footnotes>
</aya>
<aya number="15">
<translation><![CDATA[Dhe (të dërguarit) kërkuan ndihmë (nga Allahu), kurse kokëfortët kryelartë u shkatërruan.]]></translation>
<footnotes></footnotes>
</aya>
<aya number="16">
<translation><![CDATA[Pas tyre është Xhehenemi, ku do të pinë ujë të qelbur,]]></translation>
<footnotes></footnotes>
</aya>
<aya number="17">
<translation><![CDATA[të cilin do ta gjerbin e nuk do të mund ta gëlltisin. Vdekja do t’u vijë atyre nga të gjitha anët, por nuk do të vdesin. Ata i pret një dënim i rëndë.]]></translation>
<footnotes></footnotes>
</aya>
<aya number="18">
<translation><![CDATA[Vepra e atyre, që nuk besojnë Zotin e tyre, i shëmbëllen hirit, të cilin e shpërndan era në një ditë të stuhishme. Ata nuk do të kenë asnjë dobi nga veprat që kanë punuar. Kjo është humbja e madhe.]]></translation>
<footnotes></footnotes>
</aya>
<aya number="19">
<translation><![CDATA[Vallë, a nuk sheh ti se si Allahu ka krijuar me urtësi qiejt dhe Tokën? Nëse dëshiron, Ai mund t’ju zhdukë ju dhe të sjellë një popull të ri;]]></translation>
<footnotes></footnotes>
</aya>
<aya number="20">
<translation><![CDATA[kjo nuk është punë e rëndë për Allahun Fuqiplotë.]]></translation>
<footnotes></footnotes>
</aya>
<aya number="21">
<translation><![CDATA[Të gjithë do të dalin para Allahut. (Atëherë), ata që kanë qenë të përulur, do t’u thonë atyre që kanë qenë kryelartë: “Ne kemi qenë ithtarët tuaj. A do të mund të lehtësoni ju prej nesh diçka nga dënimi i Allahut?” Ata do të thonë: “Sikur të na kishte udhëzuar Allahu në rrugën e drejtë, edhe ne do t’ju kishim udhëzuar ju. Rënkojmë apo durojmë, për ne njësoj është, nuk do të ketë shpëtim.”]]></translation>
<footnotes></footnotes>
</aya>
<aya number="22">
<translation><![CDATA[Dhe, kur të marrë fund puna, djalli do të thotë: “Vërtet, Allahu ju bëri një premtim të vërtetë. Edhe unë ju premtova, por ju mashtrova. Unë nuk kam pasur kurrfarë pushteti mbi ju. Unë thjesht ju thirra e ju m’u përgjigjët. Prandaj, mos më qortoni mua, por qortoni veten! Unë nuk jam shpëtimtari juaj e as ju nuk jeni shpëtimtarët e mi. Unë tani e mohoj që më bëtë ortak me Allahun (në adhurim).” Vërtet, keqbërësit do të kenë një dënim të dhembshëm.]]></translation>
<footnotes></footnotes>
</aya>
<aya number="23">
<translation><![CDATA[Ndërsa ata që besojnë dhe bëjnë vepra të mira, do të pranohen në kopshte, nëpër të cilat rrjedhin lumenj dhe ku, me lejen e Zotit të tyre, do të banojnë përherë. Atje do të përshëndeten me fjalën: “Selam!”]]></translation>
<footnotes></footnotes>
</aya>
<aya number="24">
<translation><![CDATA[Vallë, a nuk e sheh se si Allahu e përqas fjalën e mirë me pemën e mirë, e cila rrënjën e ka të fortë në tokë, kurse degët nga qielli?]]></translation>
<footnotes></footnotes>
</aya>
<aya number="25">
<translation><![CDATA[Me lejen e Zotit të saj (pema) jep fruta në çdo kohë. Allahu u tregon shembuj njerëzve, që t’ua vënë veshin.]]></translation>
<footnotes></footnotes>
</aya>
<aya number="26">
<translation><![CDATA[Fjala e keqe është si pema e keqe me rrënjë të shkulura, e paqëndrueshme për ekzistencë.]]></translation>
<footnotes></footnotes>
</aya>
<aya number="27">
<translation><![CDATA[Allahu i forcon besimtarët me fjalë të qëndrueshme në këtë botë dhe në botën tjetër, kurse keqbërësit i shpie në humbje; Allahu bën ç’të dojë.]]></translation>
<footnotes></footnotes>
</aya>
<aya number="28">
<translation><![CDATA[Vallë, a nuk i sheh ata që dhuntinë e Allahut e kanë ndërruar me mohim dhe e kanë sjellë popullin e tyre në Shtëpinë e shkatërrimit?]]></translation>
<footnotes></footnotes>
</aya>
<aya number="29">
<translation><![CDATA[Ata do të digjen në Xhehenem. Eh, sa vendbanim i tmerrshëm është ai!]]></translation>
<footnotes></footnotes>
</aya>
<aya number="30">
<translation><![CDATA[Ata kanë trilluar zota të rremë si ortakë të Allahut për t’i larguar (njerëzit) nga rruga e Tij. Thuaj: “Kënaquni, se përfundimi juaj është në zjarr!”]]></translation>
<footnotes></footnotes>
</aya>
<aya number="31">
<translation><![CDATA[Thuaju robërve të Mi, të cilët besojnë: Le të falin namazin dhe le të japin fshehurazi dhe haptazi nga ajo që ua kemi dhënë Ne, para se të arrijë dita në të cilën s’ka as tregti, as miqësi.]]></translation>
<footnotes></footnotes>
</aya>
<aya number="32">
<translation><![CDATA[Allahu është Ai që ka krijuar qiejt dhe Tokën. Ai lëshon ujë nga qielli e nëpërmjet tij nxjerr fruta si ushqim për ju. Ai i ka vënë në shërbimin tuaj anijet, që me lejen e Tij, ju të lundroni me ato nëpër dete. Ai i ka krijuar lumenjtë për dobinë tuaj]]></translation>
<footnotes></footnotes>
</aya>
<aya number="33">
<translation><![CDATA[e po ashtu edhe Diellin dhe Hënën, që lëvizin vazhdimisht. Ai ka vënë në shërbimin tuaj natën dhe ditën.]]></translation>
<footnotes></footnotes>
</aya>
<aya number="34">
<translation><![CDATA[Ai ju jep gjithçka që i kërkoni. Edhe nëse përpiqeni t’i numëroni dhuntitë e Allahut, nuk do të mund t’i numëroni dot. Njeriu është vërtet i padrejtë dhe mosmirënjohës.]]></translation>
<footnotes></footnotes>
</aya>
<aya number="35">
<translation><![CDATA[(Kujtoje) kur Ibrahimi tha: “O Zoti im, bëje të sigurt këtë qytet[159] dhe më ruaj mua dhe pasardhësit e mi nga adhurimi i idhujve!]]></translation>
<footnotes><![CDATA[[159] Mekën.]]></footnotes>
</aya>
<aya number="36">
<translation><![CDATA[O Zoti im, ata kanë shmangur shumë njerëz (nga rruga e drejtë). Ai që më pason mua, është i fesë sime; ndërsa për atë që më kundërshton mua, Ti, me të vërtetë, je Falës dhe Mëshirëplotë.]]></translation>
<footnotes></footnotes>
</aya>
<aya number="37">
<translation><![CDATA[O Zoti ynë, unë kam vendosur disa nga pasardhësit e mi, në një luginë që nuk mbillet, afër Shtëpisë Tënde të Shenjtë, që të falin namazin. Prandaj, bëj që zemrat e njerëzve të ndiejnë dashamirësi për ata dhe jepu fruta, me qëllim që ata të të falënderojnë.]]></translation>
<footnotes></footnotes>
</aya>
<aya number="38">
<translation><![CDATA[O Zoti ynë, Ti e di vërtet çfarë fshehim e çfarë shfaqim haptazi. Allahut nuk i fshihet asgjë, as në Tokë, as në qiell.]]></translation>
<footnotes></footnotes>
</aya>
<aya number="39">
<translation><![CDATA[Qoftë lavdëruar Allahu, i cili në pleqëri më dhuroi Ismailin dhe Is’hakun! Vërtet, Zoti im i dëgjon lutjet!]]></translation>
<footnotes></footnotes>
</aya>
<aya number="40">
<translation><![CDATA[O Zoti im, bëj që unë dhe pasardhësit e mi të kryejmë përherë namazin! O Zoti ynë, na i prano lutjet!]]></translation>
<footnotes></footnotes>
</aya>
<aya number="41">
<translation><![CDATA[O Zoti ynë, më fal mua, prindërit e mi dhe besimtarët në Ditën, kur do të jepet llogari!”]]></translation>
<footnotes></footnotes>
</aya>
<aya number="42">
<translation><![CDATA[Mos mendo kurrsesi që Allahu nuk e vëren atë që bëjnë keqbërësit! Ai vetëm ua shtyn (dënimin) deri në Ditën, kur sytë e tyre do të zgurdullohen (nga tmerret që do të shohin),]]></translation>
<footnotes></footnotes>
</aya>
<aya number="43">
<translation><![CDATA[dhe, duke vrapuar me kokë lart, nuk do të mund t’i lëvizin sytë, ndërsa zemrat e tyre do të jenë të zbrazëta (nga tmerri).]]></translation>
<footnotes></footnotes>
</aya>
<aya number="44">
<translation><![CDATA[Ti (o Muhamed) paralajmëroji njerëzit për Ditën që atyre do t’u vijë dënimi e keqbërësit do të thonë: “O Zoti ynë, na lër edhe për pak kohë! Ne do t’i përgjigjemi thirrjes Tënde dhe do t’i pasojmë të dërguarit!” Por atyre do t’u thuhet: “Vallë, a nuk betoheshit më parë se s’do të kishte zhdukje për ju?]]></translation>
<footnotes></footnotes>
</aya>
<aya number="45">
<translation><![CDATA[Ju banuat në vendbanimet e atyre që e kishin ngarkuar veten me gjynahe dhe e kishit të qartë se si kishim vepruar me ta. Dhe Ne ju kishim treguar shumë shembuj.”]]></translation>
<footnotes></footnotes>
</aya>
<aya number="46">
<translation><![CDATA[Ata kurdisin dredhitë e tyre, por Allahu i di dredhitë e tyre. Edhe sikur prej dredhive të tyre të shembeshin malet, ata nuk do t’ia dalin mbanë.]]></translation>
<footnotes></footnotes>
</aya>
<aya number="47">
<translation><![CDATA[As mos mendo se Allahu nuk do t’ua mbajë premtimin e Vet të dërguarve. Allahu është vërtet i Plotfuqishëm dhe i Zoti për shpagim.]]></translation>
<footnotes></footnotes>
</aya>
<aya number="48">
<translation><![CDATA[Ditën, kur Toka do të ndërrohet me tokë tjetër, por edhe qiejt, të gjithë do të dalin para të Vetmit dhe Ngadhënjyesit Allah.]]></translation>
<footnotes></footnotes>
</aya>
<aya number="49">
<translation><![CDATA[Dhe atë ditë do t’i shohësh keqbërësit të lidhur në pranga;]]></translation>
<footnotes></footnotes>
</aya>
<aya number="50">
<translation><![CDATA[rrobat do t’i kenë prej katrani e zjarri do t’ua mbështjellë fytyrat,]]></translation>
<footnotes></footnotes>
</aya>
<aya number="51">
<translation><![CDATA[(Kështu do të jetë) në mënyrë që Allahu të shpërblejë cilindo për atë që ka punuar. Allahu është vërtet i shpejtë në llogari.]]></translation>
<footnotes></footnotes>
</aya>
<aya number="52">
<translation><![CDATA[Ky (Kuran) është shpallje e qartë për njerëzit, me qëllim që ata të marrin paralajmërim nëpërmjet tij, që ta dinë se Allahu është Një Zot i Vetëm dhe që të këshillohen njerëzit e mençur!]]></translation>
<footnotes></footnotes>
</aya>
</sura>
<sura number="15">
<aya number="1">
<translation><![CDATA[Elif Lâm Râ. Këto janë vargjet e Librit, të Kuranit të qartë!]]></translation>
<footnotes></footnotes>
</aya>
<aya number="2">
<translation><![CDATA[Do të vijë dita (e Kiametit), kur mohuesit do të dëshirojnë që të ishin myslimanë.]]></translation>
<footnotes></footnotes>
</aya>
<aya number="3">
<translation><![CDATA[Lëri ata që të hanë e të kënaqen dhe le t’i mashtrojë shpresa; ata do ta marrin vesh!]]></translation>
<footnotes></footnotes>
</aya>
<aya number="4">
<translation><![CDATA[Ne nuk kemi zhdukur asnjë vend, pa i ardhur koha e caktuar.]]></translation>
<footnotes></footnotes>
</aya>
<aya number="5">
<translation><![CDATA[Asnjë popull nuk mund as ta shpejtojë, as ta ngadalësojë afatin (e shkatërrimit të vet).]]></translation>
<footnotes></footnotes>
</aya>
<aya number="6">
<translation><![CDATA[Ata (idhujtarët) thonë: “O ti që të është shpallur Këshilla (Kurani), ti je vërtet i marrë!]]></translation>
<footnotes></footnotes>
</aya>
<aya number="7">
<translation><![CDATA[Përse nuk na sjell engjëjt, nëse ajo që thua është e vërtetë?”]]></translation>
<footnotes></footnotes>
</aya>
<aya number="8">
<translation><![CDATA[Ne i dërgojmë engjëjt vetëm me shpallje dhe dënim e atëherë (të dënuarve) nuk u jepet afat për të pritur.]]></translation>
<footnotes></footnotes>
</aya>
<aya number="9">
<translation><![CDATA[Sigurisht, Ne e kemi shpallur Kuranin dhe, sigurisht, Ne do ta ruajmë atë.[160]]]></translation>
<footnotes><![CDATA[[160] Ky varg na tregon se Zoti është mbrojtës i Kuranit Fisnik deri në Ditën e Kiametit. Ne e shohim se si ka vazhduar dhe po vazhdon porosia e Profetit a.s., kur ka thënë: “Unë ju kam lënë juve Kuranin dhe fjalët (hadithet) e mia. Mbështetuni në to, se kurrë nuk do të humbni.” Edhe në këtë kohë, kur dijetarët e njohur myslimanë të botës, i pyesin për një çështje, ata duhet të përmendin një varg kuranor ose një hadith, në bazë të të cilëve jepet përgjigjja. Anasjelltas, nëse përgjigjen pa përmendur një varg kuranor ose hadith, fjalët e tyre nuk e kanë vlerën e duhur. Dijetarët e botës islame kanë për detyrë t’i studiojnë vargjet e Kuranit dhe hadithet, në mënyrë që të mos imitojnë dhe kopjojnë askënd, sepse imitimi dhe kopjimi urrehen në Fenë Islame (përkthyesi).]]></footnotes>
</aya>
<aya number="10">
<translation><![CDATA[Ne u kemi çuar të dërguar edhe para teje, sekteve të mëparshme.]]></translation>
<footnotes></footnotes>
</aya>
<aya number="11">
<translation><![CDATA[Por ata talleshin me çdo të dërguar që u vinte.]]></translation>
<footnotes></footnotes>
</aya>
<aya number="12">
<translation><![CDATA[Ja, kështu Ne e bëjmë mohimin të futet në zemrat e gjynahqarëve.]]></translation>
<footnotes></footnotes>
</aya>
<aya number="13">
<translation><![CDATA[Ata nuk e besojnë atë[161], me gjithë shembujt e popujve të kaluar.]]></translation>
<footnotes><![CDATA[[161] Muhamedin (a.s.).]]></footnotes>
</aya>
<aya number="14">
<translation><![CDATA[Edhe sikur Ne të hapnim një derë të qiellit dhe të ngjiteshin nëpër të,]]></translation>
<footnotes></footnotes>
</aya>
<aya number="15">
<translation><![CDATA[ata me siguri që do të thoshin: “Sytë tanë kanë qenë të shushatur, madje na kanë magjepsur”!]]></translation>
<footnotes></footnotes>
</aya>
<aya number="16">
<translation><![CDATA[Ne kemi krijuar yjësi në qiell dhe e kemi zbukuruar atë për shikuesin.]]></translation>
<footnotes></footnotes>
</aya>
<aya number="17">
<translation><![CDATA[Ne e ruajmë atë (qiellin) nga çdo djall i mallkuar[162],]]></translation>
<footnotes><![CDATA[[162] Allahu e ruan qiellin me yje, që djajtë të mos dëgjojnë lajmet që përcjellin engjëjt për çfarë do të ndodhë në Tokë.]]></footnotes>
</aya>
<aya number="18">
<translation><![CDATA[përveç ndonjërit që dëgjon vjedhurazi e të cilin e arrin një yll i këputur me flakë të dukshme.]]></translation>
<footnotes></footnotes>
</aya>
<aya number="19">
<translation><![CDATA[Dhe Tokën e kemi shtrirë e nëpër të kemi shpërndarë male të patundura. Ne kemi bërë që në tokë të rritet çdo gjë në përpjesëtim.]]></translation>
<footnotes></footnotes>
</aya>
<aya number="20">
<translation><![CDATA[E aty kemi bërë mjetet e jetesës për ju dhe për ata që nuk i mbani ju.]]></translation>
<footnotes></footnotes>
</aya>
<aya number="21">
<translation><![CDATA[Nuk ka asnjë send që të mos gjenden tek Ne thesaret e tij; por prej tij Ne japim me masë të caktuar.]]></translation>
<footnotes></footnotes>
</aya>
<aya number="22">
<translation><![CDATA[Ne i dërgojmë erërat për pllenim dhe zbresim nga qielli ujë, prej të cilit ju japim të pini e të cilin nuk mund ta depozitoni dot.]]></translation>
<footnotes></footnotes>
</aya>
<aya number="23">
<translation><![CDATA[Në të vërtetë, vetëm Ne e japim jetën dhe e sjellim vdekjen dhe vetëm Ne jemi trashëgimtarët (e gjithçkaje).]]></translation>
<footnotes></footnotes>
</aya>
<aya number="24">
<translation><![CDATA[Vetëm Ne i dimë ata që kanë qenë para jush dhe vetëm Ne i dimë ata, që do të vijnë pas jush.]]></translation>
<footnotes></footnotes>
</aya>
<aya number="25">
<translation><![CDATA[Sigurisht që Zoti yt do t’i tubojë ata të gjithë; Ai është vërtet i Urtë dhe i Gjithëdijshëm.]]></translation>
<footnotes></footnotes>
</aya>
<aya number="26">
<translation><![CDATA[Ne e kemi krijuar njeriun prej një balte të thatë të marrë nga balta e zezë pa formë,]]></translation>
<footnotes></footnotes>
</aya>
<aya number="27">
<translation><![CDATA[kurse para tij kemi krijuar xhindet nga zjarri pa tym.]]></translation>
<footnotes></footnotes>
</aya>
<aya number="28">
<translation><![CDATA[Kur Zoti yt u tha engjëjve: “Unë do të krijoj një njeri prej baltës së thatë të marrë nga balta e zezë pa formë.]]></translation>
<footnotes></footnotes>
</aya>
<aya number="29">
<translation><![CDATA[Kur t’i jap formën dhe t’i fryj prej shpirtit Tim[163], ju t’i përuleni atij në sexhde”,]]></translation>
<footnotes><![CDATA[[163] “t’i fryj prej shpirtit Tim”: pra, prej shpirtit të krijuar nga Allahu posaçërisht për njeriun. Shpirti i njeriut është krijesë e Allahut dhe jo pjesë e Qenies së Tij Hyjnore.]]></footnotes>
</aya>
<aya number="30">
<translation><![CDATA[Të gjithë engjëjt së bashku iu përulën atij në sexhde,]]></translation>
<footnotes></footnotes>
</aya>
<aya number="31">
<translation><![CDATA[përveç Iblisit. Ai nuk pranoi t’u bashkohej atyre që bënë sexhde.]]></translation>
<footnotes></footnotes>
</aya>
<aya number="32">
<translation><![CDATA[Allahu i tha: “O Iblis, ç’pate ti që s’u bashkove me ata që u përulën?”]]></translation>
<footnotes></footnotes>
</aya>
<aya number="33">
<translation><![CDATA[Iblisi tha: “Unë nuk i përulem një vdekatari që Ti e ke krijuar nga balta e thatë e marrë prej baltës së zezë pa formë”.]]></translation>
<footnotes></footnotes>
</aya>
<aya number="34">
<translation><![CDATA[Allahu tha: “Atëherë, dil prej Xhenetit! Ti je vërtet i mallkuar!]]></translation>
<footnotes></footnotes>
</aya>
<aya number="35">
<translation><![CDATA[Le të jetë mallkimi mbi ty deri në Ditën e Kiametit”!]]></translation>
<footnotes></footnotes>
</aya>
<aya number="36">
<translation><![CDATA[Iblisi tha: “Zoti im, më jep afat deri në ditën kur ata do të ringjallen!”]]></translation>
<footnotes></footnotes>
</aya>
<aya number="37">
<translation><![CDATA[Zoti tha: “Sigurisht që do të të jepet afat]]></translation>
<footnotes></footnotes>
</aya>
<aya number="38">
<translation><![CDATA[deri në një ditë të caktuar."[164]]]></translation>
<footnotes><![CDATA[[164] Sipas komentuesve të Kuranit, kjo ditë mund të jetë dita kur i fryhet Surit për herë të parë, për të lajmëruar shkatërrimin e të gjithë krijesave ose një ditë tjetër të cilën e di vetëm Allahu.]]></footnotes>
</aya>
<aya number="39">
<translation><![CDATA[Iblisi tha: “Zoti im, për shkak se më çove në humbje, unë do t’ju zbukuroj atyre (njerëzve) rrugën e gabuar në Tokë dhe të gjithë do t’i shpie në mashtrim,]]></translation>
<footnotes></footnotes>
</aya>
<aya number="40">
<translation><![CDATA[përveç robërve të Tu të sinqertë”.]]></translation>
<footnotes></footnotes>
</aya>
<aya number="41">
<translation><![CDATA[(Allahu) tha: “Kjo është rruga Ime e drejtë.]]></translation>
<footnotes></footnotes>
</aya>
<aya number="42">
<translation><![CDATA[Në të vërtetë, ti nuk do të kesh pushtet mbi robërit e Mi, përveçse mbi të humburit, që të pasojnë ty.”]]></translation>
<footnotes></footnotes>
</aya>
<aya number="43">
<translation><![CDATA[Pa dyshim, Xhehenemi është vendi i premtuar për të gjithë ata.]]></translation>
<footnotes></footnotes>
</aya>
<aya number="44">
<translation><![CDATA[Ai ka shtatë dyer e për çdo derë do të ketë një pjesë të caktuar.]]></translation>
<footnotes></footnotes>
</aya>
<aya number="45">
<translation><![CDATA[Vërtet, punëmirët do të jenë në kopshtet e Xhenetit pranë burimeve.]]></translation>
<footnotes></footnotes>
</aya>
<aya number="46">
<translation><![CDATA[Atyre do t’u thuhet: “Hyni atje me paqe dhe siguri”!]]></translation>
<footnotes></footnotes>
</aya>
<aya number="47">
<translation><![CDATA[Ne do ta heqim urrejtjen nga zemrat e tyre; ata do të rrinë ulur si vëllezër përballë njëri-tjetrit në divane.]]></translation>
<footnotes></footnotes>
</aya>
<aya number="48">
<translation><![CDATA[Aty nuk do t’i mundojë lodhja e prej aty kurrë nuk do të dëbohen.]]></translation>
<footnotes></footnotes>
</aya>
<aya number="49">
<translation><![CDATA[Lajmëroji robërit e Mi (o Muhamed) se, vërtet, Unë jam Falësi i madh, Mëshirëploti,]]></translation>
<footnotes></footnotes>
</aya>
<aya number="50">
<translation><![CDATA[dhe se dënimi Im është vërtet dënimi i dhembshëm!]]></translation>
<footnotes></footnotes>
</aya>
<aya number="51">
<translation><![CDATA[Tregoju atyre edhe për mysafirët e Ibrahimit!]]></translation>
<footnotes></footnotes>
</aya>
<aya number="52">
<translation><![CDATA[Ata shkuan tek ai dhe i thanë “Paqe!”, por ai tha: “Në të vërtetë, Ne kemi frikë nga ju.”]]></translation>
<footnotes></footnotes>
</aya>
<aya number="53">
<translation><![CDATA[Ata thanë: “Mos u frikëso, se ne po të sjellim një lajm të mirë! Ti do të kesh një djalë të dijshëm”!]]></translation>
<footnotes></footnotes>
</aya>
<aya number="54">
<translation><![CDATA[Ibrahimi tha: “Po ma sillni këtë lajm të mirë, edhe pse më ka goditur pleqëria?! Mbi ç’bazë po ma sillni këtë lajm?”]]></translation>
<footnotes></footnotes>
</aya>
<aya number="55">
<translation><![CDATA[Ata u përgjigjën: “Ne ta japim lajmin e mirë me vërtetësi, prandaj mos u bëj shpresëhumbur!”]]></translation>
<footnotes></footnotes>
</aya>
<aya number="56">
<translation><![CDATA[Ibrahimi tha: “E kush mund ta humbë shpresën nga mëshira e Zotit të vet, përveç atyre që janë të humbur”?!]]></translation>
<footnotes></footnotes>
</aya>
<aya number="57">
<translation><![CDATA[Ai i pyeti: “Cili është qëllimi juaj, o të dërguar?”]]></translation>
<footnotes></footnotes>
</aya>
<aya number="58">
<translation><![CDATA[(Ata) thanë: “Ne jemi dërguar te një popull keqbërës (për ta shkatërruar të gjithin),]]></translation>
<footnotes></footnotes>
</aya>
<aya number="59">
<translation><![CDATA[përveç familjes së Lutit. Ne do t’i shpëtojmë të gjithë ata,]]></translation>
<footnotes></footnotes>
</aya>
<aya number="60">
<translation><![CDATA[përveç gruas së tij; për atë Ne kemi caktuar si dënim që të mbetet pas me të tjerët.”]]></translation>
<footnotes></footnotes>
</aya>
<aya number="61">
<translation><![CDATA[Dhe, kur të dërguarit erdhën te Luti,]]></translation>
<footnotes></footnotes>
</aya>
<aya number="62">
<translation><![CDATA[ai tha: “Unë nuk ju njoh ju!”]]></translation>
<footnotes></footnotes>
</aya>
<aya number="63">
<translation><![CDATA[Ata thanë: “Jo, ne të kemi sjellë atë, në të cilën ata dyshojnë,]]></translation>
<footnotes></footnotes>
</aya>
<aya number="64">
<translation><![CDATA[të kemi sjellë të vërtetën, prandaj të jesh i sigurt se ajo që të themi, do të bëhet.]]></translation>
<footnotes></footnotes>
</aya>
<aya number="65">
<translation><![CDATA[Nisu me familjen tënde në një kohë të natës, shko pas tyre e askush prej jush të mos shikojë prapa, por vazhdoni në drejtimin e urdhëruar!”]]></translation>
<footnotes></footnotes>
</aya>
<aya number="66">
<translation><![CDATA[Dhe Ne ia shpallëm atij atë që do të ngjajë: që i gjithë populli i tij, deri në të mbramin, do të zhdukej në agim.]]></translation>
<footnotes></footnotes>
</aya>
<aya number="67">
<translation><![CDATA[Banorët e qytetit erdhën tek ai gjithë gëzim.]]></translation>
<footnotes></footnotes>
</aya>
<aya number="68">
<translation><![CDATA[Luti u tha: “Këta janë mysafirët e mi, andaj mos më turpëroni!]]></translation>
<footnotes></footnotes>
</aya>
<aya number="69">
<translation><![CDATA[Kijeni frikë Allahun e mos më poshtëroni!”]]></translation>
<footnotes></footnotes>
</aya>
<aya number="70">
<translation><![CDATA[Ata thanë: “A nuk ta kemi ndaluar ne që të presësh mysafirë?”]]></translation>
<footnotes></footnotes>
</aya>
<aya number="71">
<translation><![CDATA[Ai tha: “Ja vajzat e mia! Nëse doni të bëni çka synoni (martohuni me to)”.]]></translation>
<footnotes></footnotes>
</aya>
<aya number="72">
<translation><![CDATA[Betohem për jetën tënde (o Muhamed), se ata ishin vërtet të përhumbur në dehjen e tyre!]]></translation>
<footnotes></footnotes>
</aya>
<aya number="73">
<translation><![CDATA[Ata i kaploi zëri i tmerrshëm (i Xhebrailit) kur lindi Dielli,[165]]]></translation>
<footnotes><![CDATA[[165] Banorët e Sodomës, qytetit të Lutit, pësuan një sërë dënimesh, deri në shkatërrimin e plotë. Dënimi i parë ishte britma shurdhuese e engjëllit Xhebrail, në të lindur të diellit.]]></footnotes>
</aya>
<aya number="74">
<translation><![CDATA[dhe Ne e kthyem qytetin përmbys, duke lëshuar mbi ata shi gurësh prej dheut të pjekur.]]></translation>
<footnotes></footnotes>
</aya>
<aya number="75">
<translation><![CDATA[Këto janë njëmend shenja bindëse për ata, që i kuptojnë ato.]]></translation>
<footnotes></footnotes>
</aya>
<aya number="76">
<translation><![CDATA[Qyteti i rrënuar është në rrugë, ku gjendet edhe tani.]]></translation>
<footnotes></footnotes>
</aya>
<aya number="77">
<translation><![CDATA[Kjo është vërtet treguese për besimtarët.]]></translation>
<footnotes></footnotes>
</aya>
<aya number="78">
<translation><![CDATA[Por edhe banorët e Ejkes ishin keqbërës,]]></translation>
<footnotes></footnotes>
</aya>
<aya number="79">
<translation><![CDATA[andaj i ndëshkuam dhe që të dy janë në rrugë të dukshme.]]></translation>
<footnotes></footnotes>
</aya>
<aya number="80">
<translation><![CDATA[Edhe banorët e Hixhrës (fisi Themud), i quajtën të dërguarit për gënjeshtarë.]]></translation>
<footnotes></footnotes>
</aya>
<aya number="81">
<translation><![CDATA[Ne u patëm dhënë shenjat Tona, por ata shmangeshin prej tyre.]]></translation>
<footnotes></footnotes>
</aya>
<aya number="82">
<translation><![CDATA[Ata gdhendnin shtëpi në shkëmbinj, duke besuar se nuk do t’i gjente asgjë,]]></translation>
<footnotes></footnotes>
</aya>
<aya number="83">
<translation><![CDATA[por edhe ata në agim i goditi zëri i tmerrshëm]]></translation>
<footnotes></footnotes>
</aya>
<aya number="84">
<translation><![CDATA[dhe nuk patën aspak dobi nga ajo që patën ndërtuar.]]></translation>
<footnotes></footnotes>
</aya>
<aya number="85">
<translation><![CDATA[Ne i kemi krijuar qiejt, Tokën dhe gjithçka që gjendet midis tyre vetëm me urtësi. Ora (e Kiametit) do të vijë me siguri, andaj ti (o Muhamed) sillu me zemërgjerësi.]]></translation>
<footnotes></footnotes>
</aya>
<aya number="86">
<translation><![CDATA[Vërtet, Zoti yt është Krijuesi Madhështor, i Gjithëdijshmi.]]></translation>
<footnotes></footnotes>
</aya>
<aya number="87">
<translation><![CDATA[Ne të kemi shpallur shtatë vargje që përsëriten dhe Kuranin e madhërishëm.]]></translation>
<footnotes></footnotes>
</aya>
<aya number="88">
<translation><![CDATA[Mos i drejto sytë e tu nga kënaqësitë, që Ne ua kemi dhënë disave prej tyre dhe mos u hidhëro për ata! Me besimtarët sillu butë!]]></translation>
<footnotes></footnotes>
</aya>
<aya number="89">
<translation><![CDATA[Thuaj: “Në të vërtetë, unë jam vetëm paralajmërues i qartë”.]]></translation>
<footnotes></footnotes>
</aya>
<aya number="90">
<translation><![CDATA[Siç është e vërtetë se u dërguam dënim atyre që e ndanë]]></translation>
<footnotes></footnotes>
</aya>
<aya number="91">
<translation><![CDATA[dhe e bënë Kuranin në pjesë (duke i besuar ca pjesë dhe duke i mohuar të tjerat),]]></translation>
<footnotes></footnotes>
</aya>
<aya number="92">
<translation><![CDATA[ashtu është e vërtetë, për Zotin tënd, se Ne do t’i pyesim ata të gjithë,]]></translation>
<footnotes></footnotes>
</aya>
<aya number="93">
<translation><![CDATA[për gjithçka që kanë bërë!]]></translation>
<footnotes></footnotes>
</aya>
<aya number="94">
<translation><![CDATA[Ti prediko haptazi atë që të është urdhëruar dhe largohu nga idhujtarët.]]></translation>
<footnotes></footnotes>
</aya>
<aya number="95">
<translation><![CDATA[Ne të mjaftojmë ty kundër atyre që të tallin,]]></translation>
<footnotes></footnotes>
</aya>
<aya number="96">
<translation><![CDATA[e të cilët, përveç Allahut, adhurojnë edhe zot tjetër. Do ta marrin vesh mirë ata!]]></translation>
<footnotes></footnotes>
</aya>
<aya number="97">
<translation><![CDATA[Ne e dimë mirë, që ty të ngushtohet zemra nga fjalët e tyre,]]></translation>
<footnotes></footnotes>
</aya>
<aya number="98">
<translation><![CDATA[andaj, lartësoje Zotin tënd duke e lavdëruar dhe bëhu prej atyre që i përulen Atij duke u falur!]]></translation>
<footnotes></footnotes>
</aya>
<aya number="99">
<translation><![CDATA[Dhe adhuroje Zotin tënd derisa të të vijë vdekja!]]></translation>
<footnotes></footnotes>
</aya>
</sura>
<sura number="16">
<aya number="1">
<translation><![CDATA[Urdhri i Allahut do të arrijë patjetër, andaj mos e shpejtoni atë! I lavdëruar qoftë Ai dhe i lartësuar mbi gjithçka, që ia shoqërojnë (në adhurim)!]]></translation>
<footnotes></footnotes>
</aya>
<aya number="2">
<translation><![CDATA[Me vullnetin e Tij, Ai ia dërgon engjëjt (Xhibrilin) me Shpallje kujt të dojë prej robërve të Tij (duke u thënë): “Paralajmëroni se s’ka zot tjetër të vërtetë përveç Meje, prandaj të më kini frikë Mua!”]]></translation>
<footnotes></footnotes>
</aya>
<aya number="3">
<translation><![CDATA[Ai i ka krijuar qiejt dhe Tokën me urtësi. I lartësuar qoftë Ai mbi gjithçka që ia shoqërojnë (në adhurim)!]]></translation>
<footnotes></footnotes>
</aya>
<aya number="4">
<translation><![CDATA[Ai e ka krijuar njeriun prej një pike fare, por ja që ky bëhet kundërshtar i hapët!]]></translation>
<footnotes></footnotes>
</aya>
<aya number="5">
<translation><![CDATA[Kafshët Ai i ka krijuar për ju. Nëpërmjet tyre ju siguroni rroba të ngrohta dhe dobi të tjera. Prej tyre ju ushqeheni]]></translation>
<footnotes></footnotes>
</aya>
<aya number="6">
<translation><![CDATA[dhe shikoni pamje të bukura, kur i ktheni nga kullota dhe, kur i nxirrni në kullotë.]]></translation>
<footnotes></footnotes>
</aya>
<aya number="7">
<translation><![CDATA[Ato mbajnë barrët tuaja deri në vende të largëta, tek të cilat ju do të arrinit me mundim të madh; me të vërtetë, Zoti juaj është i Butë dhe Mëshirëplotë.]]></translation>
<footnotes></footnotes>
</aya>
<aya number="8">
<translation><![CDATA[(Ai ka krijuar) edhe kuajt, mushkat dhe gomerët, që ju t’i shaloni dhe t’i mbani për bukuri. Ai krijon edhe gjëra që ju nuk i dini.]]></translation>
<footnotes></footnotes>
</aya>
<aya number="9">
<translation><![CDATA[Allahut i takon që t’ju tregojë rrugën e drejtë, kur ka prej tyre edhe të shtrembra; sikur të donte Allahu, do t’i udhëzonte të gjithë.]]></translation>
<footnotes></footnotes>
</aya>
<aya number="10">
<translation><![CDATA[Është Ai që zbret nga qielli shi, i cili ju siguron ujë për të pirë dhe bën që të rriten bimët, që shërbejnë si ushqim për kafshët.]]></translation>
<footnotes></footnotes>
</aya>
<aya number="11">
<translation><![CDATA[Nëpërmjet tij (ujit) rriten të lashtat, ullinjtë, palmat, rrushi dhe fruta të llojllojshme. Këtu ka vërtet tregues (të fuqisë hyjnore) për njerëzit, që kuptojnë.]]></translation>
<footnotes></footnotes>
</aya>
<aya number="12">
<translation><![CDATA[Ai ka bërë që ju ta shfrytëzoni natën dhe ditën, Diellin dhe Hënën. Edhe yjet janë vënë në shërbimin tuaj me urdhrin e Tij. Njëmend, në këto ka shenja për njerëzit që mendojnë.]]></translation>
<footnotes></footnotes>
</aya>
<aya number="13">
<translation><![CDATA[Ai ka krijuar në Tokë për ju çdo gjë me ngjyra dhe cilësi të ndryshme. Natyrisht që në këto ka shenja për njerëzit që ua vënë veshin.]]></translation>
<footnotes></footnotes>
</aya>
<aya number="14">
<translation><![CDATA[Është Ai që ju ka vënë në shërbim detin, që ju të hani prej tij mish të freskët dhe të nxirrni nga ai stolitë që mbani. Ti sheh se si anijet e çajnë atë, që ju të kërkoni mirësitë e Allahut dhe të jeni mirënjohës.]]></translation>
<footnotes></footnotes>
</aya>
<aya number="15">
<translation><![CDATA[Ai ka vendosur male të palëvizshme në Tokë, që ajo të mos tundet bashkë me ju, dhe ka krijuar lumenj e rrugë për të arritur aty ku synoni.]]></translation>
<footnotes></footnotes>
</aya>
<aya number="16">
<translation><![CDATA[Ai ka vënë edhe shenja të tjera, si dhe yjet, nëpërmjet të cilave njerëzit orientohen.]]></translation>
<footnotes></footnotes>
</aya>
<aya number="17">
<translation><![CDATA[Atëherë, a është njësoj si Ai që krijon, si ai që nuk krijon?! A nuk po merrni vesh?]]></translation>
<footnotes></footnotes>
</aya>
<aya number="18">
<translation><![CDATA[Nëse do t’i numëronit mirësitë e Allahut, nuk do të mund t’i llogarisnit ato. Allahu është vërtet Falës dhe Mëshirëplotë.]]></translation>
<footnotes></footnotes>
</aya>
<aya number="19">
<translation><![CDATA[Ai di gjithçka që ju fshihni dhe që shfaqni haptazi.]]></translation>
<footnotes></footnotes>
</aya>
<aya number="20">
<translation><![CDATA[Ndërsa idhujt që ata i adhurojnë në vend të Allahut, nuk krijojnë asgjë; ata vetë janë të krijuar.]]></translation>
<footnotes></footnotes>
</aya>
<aya number="21">
<translation><![CDATA[Ata janë të vdekur, pa kurrfarë gjallërie dhe as që e dinë se kur do të ringjallen.]]></translation>
<footnotes></footnotes>
</aya>
<aya number="22">
<translation><![CDATA[Zoti juaj është një Zot i vetëm. Ata që nuk besojnë në jetën tjetër, i kanë zemrat mohuese të së vërtetës dhe janë mendjemëdhenj.]]></translation>
<footnotes></footnotes>
</aya>
<aya number="23">
<translation><![CDATA[S’ka dyshim se Allahu di gjithçka që ata fshehin dhe që shfaqin haptazi. Me të drejtë, Ai nuk i do mendjemëdhenjtë.]]></translation>
<footnotes></footnotes>
</aya>
<aya number="24">
<translation><![CDATA[Kur atyre[166] u thuhet: “Çfarë ka shpallur Zoti juaj?” Ata thonë: “Përrallat e popujve të lashtë”!]]></translation>
<footnotes><![CDATA[[166] Paganëve të Mekës.]]></footnotes>
</aya>
<aya number="25">
<translation><![CDATA[(Le të thonë kështu, me qëllim) që t’i mbajnë gjynahet e veta të plota në Ditën e Kiametit, si dhe pjesën e gjynaheve të atyre që i çuan në humbje nga padijenia; sa e keqe është barra që do të bartin ata!]]></translation>
<footnotes></footnotes>
</aya>
<aya number="26">
<translation><![CDATA[Edhe popujt që ishin para tyre (paganëve të Mekës), kanë kurdisur dredhi. Por Allahu ua rrënoi godinën që nga themelet, kështu që kulmi i saj ra mbi ta dhe dënimi u erdhi andej nga nuk e prisnin.]]></translation>
<footnotes></footnotes>
</aya>
<aya number="27">
<translation><![CDATA[Pastaj, në Ditën e Kiametit, Ai do t’i turpërojë e do t’u thotë: “Ku janë “ortakët” e Mi, për shkak të të cilëve grindeshit (me besimtarët)?” Ata të cilëve u është dhënë dituria, do të thonë: “Me të vërtetë, sot poshtërimi dhe dënimi do të bjerë mbi jobesimtarët,]]></translation>
<footnotes></footnotes>
</aya>
<aya number="28">
<translation><![CDATA[të cilëve engjëjt ua marrin shpirtin, duke qenë të padrejtë ndaj vetvetes. Ata do të shfaqin përulësi (duke thënë): “Ne nuk kemi bërë asgjë të keqe!” (Dhe do t’u thuhet): “Nuk është kështu! Natyrisht që Allahu i di mirë veprat që keni punuar.]]></translation>
<footnotes></footnotes>
</aya>
<aya number="29">
<translation><![CDATA[Hyni në portat e Xhehenemit, ku do të mbeteni përgjithmonë!” Eh, sa vendbanim i shëmtuar është ai për mendjemëdhenjtë!]]></translation>
<footnotes></footnotes>
</aya>
<aya number="30">
<translation><![CDATA[Ndërsa atyre që e kanë frikë Allahun, do t’u thuhet: “Çfarë ju ka shpallur Zoti juaj?” - Ata do të thonë: “Mirësi!” Ata që bëjnë vepra të mira në këtë botë, do të kenë mirësi; në botën tjetër do të kenë edhe më të mira. Sa e mrekullueshme do të jetë shtëpia e atyre që i frikësohen Allahut!]]></translation>
<footnotes></footnotes>
</aya>
<aya number="31">
<translation><![CDATA[Ata do të hyjnë në Xhenetet e Adnit, ku rrjedhin lumenj dhe ku ka gjithçka, që ata dëshirojnë. Kështu i shpërblen Allahu punëmirët,]]></translation>
<footnotes></footnotes>
</aya>
<aya number="32">
<translation><![CDATA[të cilëve engjëjt ua marrin shpirtrat, duke qenë të pastër. U thonë atyre: “Shpëtimi qoftë mbi ju! Hyni në Xhenet, si shpërblim për veprat që keni kryer!”]]></translation>
<footnotes></footnotes>
</aya>
<aya number="33">
<translation><![CDATA[A mos presin ata gjë tjetër, veç ardhjes së engjëjve apo të urdhrit të Zotit tënd[167]?! Kështu bënë edhe ata që qenë para këtyre. Allahu nuk u bëri atyre padrejtësi, por ata i bënë të keqen vetes.]]></translation>
<footnotes><![CDATA[[167] Pra, Ditës së Kiametit.]]></footnotes>
</aya>
<aya number="34">
<translation><![CDATA[E kështu, mbi ta ra dënimi për veprat që bënë dhe i kaploi ajo me të cilën talleshin.]]></translation>
<footnotes></footnotes>
</aya>
<aya number="35">
<translation><![CDATA[Ata që i shoqërojnë Allahut zota të tjerë, thonë: “Sikur të donte Allahu, as ne, as të parët tanë nuk do të adhuronim gjë tjetër, përveç Tij dhe, nuk do të kishim ndaluar asgjë, pa dëshirën e Tij.” Kështu kanë vepruar edhe popujt para këtyre. Për të dërguarit s’ka tjetër detyrë, veç të shpallin qartë.]]></translation>
<footnotes></footnotes>
</aya>
<aya number="36">
<translation><![CDATA[Çdo populli Ne i çuam një të dërguar (që u thoshte): “Adhuroni Allahun dhe shmangni idhujt!” Disa prej tyre Allahu i shpuri në rrugë të drejtë e disa e merituan të mbeten në humbje. Andaj, udhëtoni nëpër botë të shihni se si ishte fundi i përgënjeshtruesve!]]></translation>
<footnotes></footnotes>
</aya>
<aya number="37">
<translation><![CDATA[Edhe nëse ti (o Muhamed) lakmon që ata të jenë në rrugë të drejtë, dije se Allahu nuk e çon në rrugë të drejtë atë, që do ta lërë në humbje. Dhe për ata nuk ka kurrfarë ndihmësi.]]></translation>
<footnotes></footnotes>
</aya>
<aya number="38">
<translation><![CDATA[Idhujtarët betohen solemnisht për Allahun, se Ai kurrë nuk do t’i ngjallë të vdekurit. Nuk është kështu! Premtimi i Tij është i vërtetë, por shumica e njerëzve nuk e dinë.]]></translation>
<footnotes></footnotes>
</aya>
<aya number="39">
<translation><![CDATA[(Ai do t’i ringjallë) që t’u tregojë atë, për të cilën nuk pajtohen dhe që mohuesit ta kuptojnë se kanë qenë gënjeshtarë.]]></translation>
<footnotes></footnotes>
</aya>
<aya number="40">
<translation><![CDATA[Nëse dëshirojmë të bëhet diçka, mjafton që të themi: “Bëhu!” dhe ajo bëhet.]]></translation>
<footnotes></footnotes>
</aya>
<aya number="41">
<translation><![CDATA[Ata që, pasi vuajtën të shtypur, u shpërngulën për hir të Allahut, Ne do t’i vendosim në vendbanime të mira në këtë botë. Natyrisht, shpërblimi që i pret në botën tjetër (Xheneti), është edhe më i madh. Ah! Sikur ta dinin ata!]]></translation>
<footnotes></footnotes>
</aya>
<aya number="42">
<translation><![CDATA[(Xheneti është për) ata që kanë duruar dhe janë mbështetur në Zotin e tyre.]]></translation>
<footnotes></footnotes>
</aya>
<aya number="43">
<translation><![CDATA[Ne edhe para teje kemi dërguar vetëm njerëz, të cilëve u kemi dhënë shpallje, andaj pyetni dijetarët e Librit, nëse nuk e dini (këtë).]]></translation>
<footnotes></footnotes>
</aya>
<aya number="44">
<translation><![CDATA[(Të dërguarit i çuam) me prova të qarta dhe libra. Ndërsa ty (o Muhamed) të zbritëm Përkujtesën (Kuranin), me qëllim që t’u shpjegosh njerëzve atë që u është shpallur dhe që ata të mendojnë.]]></translation>
<footnotes></footnotes>
</aya>
<aya number="45">
<translation><![CDATA[A janë të sigurt ata që bëjnë plane djallëzore se Allahu nuk do t’i fusë në tokë ose që dënimi nuk do t’u vijë andej nga nuk e presin?]]></translation>
<footnotes></footnotes>
</aya>
<aya number="46">
<translation><![CDATA[A janë të sigurt ata se Allahu nuk do t’i dënojë gjatë ecejakeve të tyre, pa qenë në gjendje ta pengojnë Atë?]]></translation>
<footnotes></footnotes>
</aya>
<aya number="47">
<translation><![CDATA[Ose, se nuk do t’i godasë dënimi pak nga pak? E megjithatë, Zoti juaj është i Butë dhe Mëshirëplotë.]]></translation>
<footnotes></footnotes>
</aya>
<aya number="48">
<translation><![CDATA[A nuk e vërejnë ata se si të gjitha ato që i ka krijuar Allahu, hija e tyre anon djathtas e majtas, duke iu falur Allahut dhe duke iu përulur?]]></translation>
<footnotes></footnotes>
</aya>
<aya number="49">
<translation><![CDATA[Allahut i përulet në sexhde çdo gjallesë, në qiej dhe në Tokë, edhe engjëjt, të cilët nuk janë kryelartë.]]></translation>
<footnotes></footnotes>
</aya>
<aya number="50">
<translation><![CDATA[Ata i frikësohen Zotit të tyre lart mbi ta dhe bëjnë atë, që u urdhërohet.]]></translation>
<footnotes></footnotes>
</aya>
<aya number="51">
<translation><![CDATA[Allahu ka thënë: “Mos adhuroni dy zotëra, sepse Ai është një Zot i vetëm, prandaj frikësohuni vetëm prej Meje!”]]></translation>
<footnotes></footnotes>
</aya>
<aya number="52">
<translation><![CDATA[Atij i përket çdo gjë që gjendet në qiej dhe në Tokë, Atij i përket bindja e besimi përherë. A mos vallë, do t’i frikësoheni tjetërkujt, përveç Allahut?]]></translation>
<footnotes></footnotes>
</aya>
<aya number="53">
<translation><![CDATA[Çdo mirësi që keni është nga Allahu. E, nëse ju godet ndonjë fatkeqësi, prapë nuk keni kujt t’i kërkoni ndihmë përveç Tij.]]></translation>
<footnotes></footnotes>
</aya>
<aya number="54">
<translation><![CDATA[E prapëseprapë, kur Ai jua shmang fatkeqësinë, disa nga ju i shoqërojnë Zotit të vet (zota të tjerë në adhurim),]]></translation>
<footnotes></footnotes>
</aya>
<aya number="55">
<translation><![CDATA[duke mohuar kështu mirësitë që u dhamë Ne. Epo mirë, kënaquni edhe pak, sepse së shpejti do ta merrni vesh!]]></translation>
<footnotes></footnotes>
</aya>
<aya number="56">
<translation><![CDATA[Ata vënë mënjanë për idhujt e tyre, rreth të cilëve nuk dinë gjë, një pjesë të mirësive që ua japim Ne. Betohem për Allahun se ju do të pyeteni me siguri për gjithçka që keni trilluar.]]></translation>
<footnotes></footnotes>
</aya>
<aya number="57">
<translation><![CDATA[Ata i veshin Allahut vajza – i lavdëruar dhe i lartësuar qoftë Ai –, ndërsa për vete kanë atë që dëshirojnë (djemtë).]]></translation>
<footnotes></footnotes>
</aya>
<aya number="58">
<translation><![CDATA[Dhe, kur ndonjëri prej tyre merr lajmin se i lindi një vajzë, fytyra i nxihet dhe i mbushet me mjerim.]]></translation>
<footnotes></footnotes>
</aya>
<aya number="59">
<translation><![CDATA[Ai fshihet nga njerëzit për shkak të lajmit të keq që mori dhe s’di: a ta mbajë këtë fëmijë, pavarësisht poshtërimit apo ta varrosë në dhé. Ah! Sa mbrapsht që gjykojnë ata!]]></translation>
<footnotes></footnotes>
</aya>
<aya number="60">
<translation><![CDATA[Atyre që nuk besojnë në jetën tjetër, u takon shembulli i keq (cilësitë e shëmtuara), kurse Allahut i përket shembulli më i lartë (cilësitë më të larta); Ai është i Plotfuqishmi, i Urti.]]></translation>
<footnotes></footnotes>
</aya>
<aya number="61">
<translation><![CDATA[Sikur Allahu t’i dënonte njerëzit për shkak të mbrapshtive të tyre, nuk do të linte asgjë të gjallë në Tokë. Por Ai i lë ata deri në një afat të caktuar dhe, kur atyre u vjen afati, ata nuk mund ta shtyjnë atë e as ta shpejtojnë, qoftë edhe për një çast.]]></translation>
<footnotes></footnotes>
</aya>
<aya number="62">
<translation><![CDATA[Ata i veshin Allahut atë që për vete nuk e dëshirojnë[168], kurse gjuhët e tyre flasin gënjeshtra, kur thonë se ata do të kenë shpërblimin më të mirë. Nuk ka dyshim se ata i pret Zjarri, ku do të jenë të parët që do të prijnë.]]></translation>
<footnotes><![CDATA[[168] Paganët e Mekës thoshin se Allahu ka vajza, ndërsa për vete nuk i dëshironin vajzat.]]></footnotes>
</aya>
<aya number="63">
<translation><![CDATA[Betohem për Allahun se edhe para teje, Ne u kemi çuar të dërguar popujve të tjerë, por djalli ua zbukuroi sjelljet e tyre dhe tani ai është zotëria i tyre; andaj ata i pret dënimi i dhembshëm.]]></translation>
<footnotes></footnotes>
</aya>
<aya number="64">
<translation><![CDATA[Ne ta kemi zbritur ty Librin, vetëm që ti t’u sqarosh atyre çështjet, për të cilat ata nuk pajtoheshin, si dhe që të jetë udhërrëfyes e mëshirë për njerëzit që besojnë.]]></translation>
<footnotes></footnotes>
</aya>
<aya number="65">
<translation><![CDATA[Allahu zbret nga qielli ujë me të cilin ngjall tokën pasi është tharë! Kjo, në të vërtetë, është shenjë e qartë për njerëzit që duan të dëgjojnë.]]></translation>
<footnotes></footnotes>
</aya>
<aya number="66">
<translation><![CDATA[Në fakt, edhe te bagëtitë ju keni shenja për të mësuar prej tyre. Ne ju japim atë që kanë në barkun e tyre prej ushqimit të përpunuar dhe gjakut: qumësht të pastër dhe të shijshëm për ata që e pinë.]]></translation>
<footnotes></footnotes>
</aya>
<aya number="67">
<translation><![CDATA[Ndërsa nga frutat e palmave dhe të hardhisë, ju përgatitni pije dhe ushqim të shijshëm. Natyrisht, edhe kjo është shenjë e vërtetë për ata që mendojnë.]]></translation>
<footnotes></footnotes>
</aya>
<aya number="68">
<translation><![CDATA[Zoti yt e frymëzoi bletën, (duke thënë): “Ndërto shtëpi në male dhe në drurë dhe në atë (kosheret) që kanë ngritur njerëzit!]]></translation>
<footnotes></footnotes>
</aya>
<aya number="69">
<translation><![CDATA[Ushqehu me gjithfarë lloje frutash dhe ec rrugës së Zotit tënd me përulësi!” Nga barku i tyre del lëng ngjyrash të ndryshme, në të cilin ka ilaç e shërim për njerëzit. Vërtet që kjo është shenjë për ata që përsiatin.]]></translation>
<footnotes></footnotes>
</aya>
<aya number="70">
<translation><![CDATA[Allahu ju krijon, pastaj jua merr shpirtin. Disa prej jush jetojnë aq gjatë, sa arrijnë një moshë, ku nuk kuptojnë më asgjë nga ajo që kanë ditur. Me të vërtetë, Allahu është i Gjithëdijshëm dhe i Plotfuqishëm.]]></translation>
<footnotes></footnotes>
</aya>
<aya number="71">
<translation><![CDATA[Disa prej jush Allahu i ka pajisur më mirë. Por, ata të cilëve u ka dhënë më shumë, nuk u japin furnizim atyre që i kanë nën vete, edhe pse janë të barabartë në nevoja. Si po i mohoni dhuntitë e Allahut?]]></translation>
<footnotes></footnotes>
</aya>
<aya number="72">
<translation><![CDATA[Allahu i ka krijuar për ju gratë nga lloji juaj e nga gratë tuaja ju jep djemtë e nipat dhe ju furnizon me ushqime të mira. A mos vallë, ata besojnë në gënjeshtra dhe mohojnë dhuntitë e Allahut,]]></translation>
<footnotes></footnotes>
</aya>
<aya number="73">
<translation><![CDATA[duke adhuruar në vend të Allahut, ata që nuk janë në gjendje t’u japin çfarëdo ushqimi, si nga qielli ashtu edhe nga toka dhe të cilët nuk kanë fuqi të bëjnë gjë?!]]></translation>
<footnotes></footnotes>
</aya>
<aya number="74">
<translation><![CDATA[Andaj, mos krahasoni asnjë me Allahun! Në të vërtetë, Allahu di, ndërsa ju nuk dini.]]></translation>
<footnotes></footnotes>
</aya>
<aya number="75">
<translation><![CDATA[Allahu e krahason shembullin e skllavit, që s’ka mundësi për asgjë dhe që është pronë e të zotit me atë që Ne i kemi dhënë plot begati, prej të cilave jep fshehtazi dhe haptazi. A janë njëlloj? Lavdi i qoftë Allahut! Shumica e tyre nuk dinë.]]></translation>
<footnotes></footnotes>
</aya>
<aya number="76">
<translation><![CDATA[Gjithashtu, Allahu krahason shembullin e dy njerëzve, njëri prej të cilëve është shurdh-memec, nuk mund të bëjë asgjë dhe është barrë e pronarit të vet, - kurdo e kudo që ta dërgojë, nuk i sjell asnjë të mirë. A është i barabartë ky me atë që urdhëron për drejtësi dhe ndjek rrugën e drejtë?!]]></translation>
<footnotes></footnotes>
</aya>
<aya number="77">
<translation><![CDATA[Allahut i përkasin fshehtësitë e qiejve dhe të Tokës, ndërsa çështja e Ditës së Kiametit është sa çel e mbyll sytë ose edhe më shpejt. Vërtet, Allahu është i Fuqishëm për çdo gjë!]]></translation>
<footnotes></footnotes>
</aya>
<aya number="78">
<translation><![CDATA[Allahu ju ka nxjerrë nga barku i nënave tuaja e ju nuk dinit asgjë dhe ju dha të dëgjuarit, të parët dhe zemrat, që të jeni falënderues.]]></translation>
<footnotes></footnotes>
</aya>
<aya number="79">
<translation><![CDATA[A nuk shohin ata, se si shpendët fluturojnë pa mundim në hapësirat qiellore? Ato i mban vetëm Allahu. Kjo, në të vërtetë, është shenjë për popullin që beson.]]></translation>
<footnotes></footnotes>
</aya>
<aya number="80">
<translation><![CDATA[Allahu ju ka dhënë shtëpi për të banuar dhe lëkurë kafshësh, që t’i përdorni si tenda, në mënyrë që t’i mbartni lehtë, kur të udhëtoni dhe të zini vend. Ai ju ka dhënë edhe leshin, gëzofin e fijet që t’i përdorni për veshje dhe për shtrojë, deri në një kohë.]]></translation>
<footnotes></footnotes>
</aya>
<aya number="81">
<translation><![CDATA[Nga ajo që ka krijuar, Ai ka bërë për ju hije; ka bërë për ju streha nëpër male; ka bërë për ju rroba që t’ju mbrojnë nga nxehtësia; ka bërë për ju veshje prej metali për t’ju mbrojtur në luftë. Kështu, Ai i përsos begatitë e Veta mbi ju, me qëllim që ju t’i bindeni vullnetit të Tij.]]></translation>
<footnotes></footnotes>
</aya>
<aya number="82">
<translation><![CDATA[E, nëse njerëzit shmangen, ti (o Muhamed) je i detyruar vetëm që të shpallësh qartazi.]]></translation>
<footnotes></footnotes>
</aya>
<aya number="83">
<translation><![CDATA[Ata e dinë dhuntinë e Allahut, por pastaj e mohojnë, se shumica e tyre janë jobesimtarë.]]></translation>
<footnotes></footnotes>
</aya>
<aya number="84">
<translation><![CDATA[Ndërsa Ditën, kur do të sjellim dëshmitarë nga çdo popull, jobesimtarëve nuk do t’u jepet leje të shfajësohen e as që të kërkojnë falje.]]></translation>
<footnotes></footnotes>
</aya>
<aya number="85">
<translation><![CDATA[Kur keqbërësit të shohin dënimin, ai nuk do t’u lehtësohet e as nuk do t’u shtyhet.]]></translation>
<footnotes></footnotes>
</aya>
<aya number="86">
<translation><![CDATA[Kur idhujtarët të shohin idhujt që i kanë adhuruar krahas Allahut, do të thonë: “O Zoti ynë, këta janë idhujt tanë, që ne u jemi lutur në vendin Tënd”. Ata (idhujt e tyre) do t’u drejtojnë këto fjalë: “Ju, me të vërtetë, jeni gënjeshtarë!”]]></translation>
<footnotes></footnotes>
</aya>
<aya number="87">
<translation><![CDATA[Atë ditë, ata do t’i përulen Allahut dhe do të braktisen nga zotat që kishin sajuar vetë.]]></translation>
<footnotes></footnotes>
</aya>
<aya number="88">
<translation><![CDATA[Atyre që mohojnë dhe i pengojnë të tjerët nga rruga e Allahut, Ne do t’u shtojmë dënim mbi dënim, sepse kanë bërë ngatërresa.]]></translation>
<footnotes></footnotes>
</aya>
<aya number="89">
<translation><![CDATA[Ditën kur do të sjellim kundër çdo populli dëshmitarë nga gjiri i tyre, Ne do të të sjellim ty (Muhamed) dëshmitar kundër këtyre. Ne ta zbritëm ty Librin, si shpjegim për çdo çështje, si udhërrëfyes, si mëshirë dhe si lajm të mirë për myslimanët.]]></translation>
<footnotes></footnotes>
</aya>
<aya number="90">
<translation><![CDATA[Në të vërtetë, Allahu urdhëron drejtësinë, mirësinë dhe ndihmën për të afërmit, si dhe ndalon imoralitetin, veprat e shëmtuara dhe dhunën. Ai ju këshillon, në mënyrë që ju t’ia vini veshin.]]></translation>
<footnotes></footnotes>
</aya>
<aya number="91">
<translation><![CDATA[Zbatoni besëlidhjen e Allahut, kur ta merrni mbi vete dhe mos e thyeni betimin, pasi ta keni bërë atë, sepse Allahun e keni bërë dorëzënësin tuaj; vërtet, Allahu e di se çfarë bëni ju.]]></translation>
<footnotes></footnotes>
</aya>
<aya number="92">
<translation><![CDATA[Mos u bëni si ajo gruaja që e shprish dhe e bën fije-fije atë që e ka tjerrë fort, duke i përdorur betimet tuaja si mjet mashtrimi të njëri-tjetrit, nga frika se mos një grup të jetë më i madh se tjetri. Allahu, me këtë, vetëm sa u vë në provë e, me siguri, Ai do t’jua tregojë në Ditën e Kiametit, çështjet për të cilat ju nuk pajtoheshit.]]></translation>
<footnotes></footnotes>
</aya>
<aya number="93">
<translation><![CDATA[Sikur të kishte dashur Allahu, do t’ju kishte bërë një popull të vetëm, por Ai shpie në humbje kë të dojë dhe udhëzon në rrugë të drejtë kë të dojë; e ju, gjithsesi, do të përgjigjeni për atë që keni bërë.]]></translation>
<footnotes></footnotes>
</aya>
<aya number="94">
<translation><![CDATA[Mos i përdorni betimet tuaja për të mashtruar njëri-tjetrin, që të mos rrëshqisni jashtë rrugës së drejtë, pasi qetë mirëorientuar në të, që e keqja të mos ju prekë, meqë penguat nga rruga e Allahut dhe që të mos jetë fati juaj një ndëshkim i madh.]]></translation>
<footnotes></footnotes>
</aya>
<aya number="95">
<translation><![CDATA[Mos e këmbeni besëlidhjen e Allahut me ndonjë vlerë të paktë. Ajo që është tek Allahu, është më e mirë për ju, nëse e dini.]]></translation>
<footnotes></footnotes>
</aya>
<aya number="96">
<translation><![CDATA[Gjithçka që keni ju, është kalimtare, ndërsa ajo që ndodhet tek Allahu, është e përhershme. Vërtet, Ne do t’i shpërblejmë ata që kanë duruar sipas veprave më të mira që kanë bërë.]]></translation>
<footnotes></footnotes>
</aya>
<aya number="97">
<translation><![CDATA[Cilindo mashkull apo femër që kryen vepra të mira, duke qenë besimtar, Ne do ta bëjmë që të kalojë jetë të bukur dhe do ta shpërblejmë sipas veprave më të mira, që ka bërë.]]></translation>
<footnotes></footnotes>
</aya>
<aya number="98">
<translation><![CDATA[Kur dëshiron të lexosh Kuranin, kërko mbrojtjen e Allahut kundër djallit të mallkuar,]]></translation>
<footnotes></footnotes>
</aya>
<aya number="99">
<translation><![CDATA[sepse, në të vërtetë, djalli nuk ka kurrfarë pushteti mbi ata që besojnë dhe mbështeten tek Zoti i tyre.]]></translation>
<footnotes></footnotes>
</aya>
<aya number="100">
<translation><![CDATA[Pushteti i djallit është vetëm mbi ata, që i binden atij dhe adhurojnë zota të tjerë veç Allahut.]]></translation>
<footnotes></footnotes>
</aya>
<aya number="101">
<translation><![CDATA[Kur Ne zëvendësojmë një varg me një varg tjetër - e Allahu di më së miri se çfarë shpall –, ata thonë: “Ti je vetëm trillues!” Nuk është ashtu, por shumica e tyre nuk dinë.]]></translation>
<footnotes></footnotes>
</aya>
<aya number="102">
<translation><![CDATA[Thuaj: “Atë (Kuranin) e ka zbritur Shpirti i Shenjtërisë nga Zoti yt me të vërtetën, për t’i forcuar ata që besojnë dhe për të qenë udhërrëfyes dhe lajm i mirë për ata që i dorëzohen Allahut”.]]></translation>
<footnotes></footnotes>
</aya>
<aya number="103">
<translation><![CDATA[Ne e dimë mirë që ata[169] thonë: “Atë[170] e mëson një njeri”! Por ai për të cilin flasin, flet në gjuhën e të huajve, kurse ky (Kurani) është në gjuhën e qartë arabe.[171]]]></translation>
<footnotes><![CDATA[[169] Paganët e Mekës.
[170] Muhamedin (a.s.).
[171] Sipas komentuesve të Kuranit, ky varg bën fjalë për një skllav të krishterë që jetonte në Mekë e të cilit Profeti Muhamed (a.s.) i fliste herë pas here. Për këtë arsye, paganët e Mekës thoshin se ishte ky skllav që ia mësonte Muhamedit (a.s.) Kuranin. Mirëpo ai ishte i huaj dhe nuk dinte mirë arabisht, prandaj nuk kishte mundësi që t’i mësonte Profetit (a.s.) Kuranin, që është në gjuhë arabe të kulluar.]]></footnotes>
</aya>
<aya number="104">
<translation><![CDATA[Pa dyshim, ata që nuk u besojnë shpalljeve të Allahut, Allahu nuk i udhëzon dhe për ata ka dënim të dhembshëm.]]></translation>
<footnotes></footnotes>
</aya>
<aya number="105">
<translation><![CDATA[Vërtet, gënjeshtra trillojnë vetëm ata, që nuk u besojnë shpalljeve të Allahut; pikërisht ata janë gënjeshtarët e vërtetë.]]></translation>
<footnotes></footnotes>
</aya>
<aya number="106">
<translation><![CDATA[Kushdo që mohon Allahun, pas pranimit të besimit, (do të dënohet ashpër), përveç atij që është i detyruar me forcë, ndërkohë që zemra e tij është plot besim. Ndërsa ata që ia hapin zemrën mosbesimit, do të kenë mbi vete zemërimin e Allahut dhe një dënim të madh.]]></translation>
<footnotes></footnotes>
</aya>
<aya number="107">
<translation><![CDATA[Kjo, sepse ata e duan më shumë jetën e kësaj bote, sesa jetën e botës tjetër; Allahu nuk i udhëzon në rrugë të drejtë mohuesit.]]></translation>
<footnotes></footnotes>
</aya>
<aya number="108">
<translation><![CDATA[Këta janë ata të cilëve Allahu ua ka vulosur zemrat, të dëgjuarit dhe të parët; pikërisht këta janë të shkujdesurit.]]></translation>
<footnotes></footnotes>
</aya>
<aya number="109">
<translation><![CDATA[S’ka dyshim se në botën tjetër, ata do të jenë nga të humburit.]]></translation>
<footnotes></footnotes>
</aya>
<aya number="110">
<translation><![CDATA[Sigurisht, Zoti yt është Falës dhe Mëshirëplotë ndaj atyre që mërguan, pasi i kishin përndjekur e mandej luftuan dhe duruan në rrugën e Allahut.]]></translation>
<footnotes></footnotes>
</aya>
<aya number="111">
<translation><![CDATA[Ditën, kur çdo njeri do të vijë duke mbrojtur veten dhe, kur çdo shpirt do të shpërblehet plotësisht për atë që ka bërë, atyre nuk do t’u bëhet padrejtësi!]]></translation>
<footnotes></footnotes>
</aya>
<aya number="112">
<translation><![CDATA[Allahu e ka bërë shembull qytetin (e Mekës), i cili ishte i sigurt dhe i qetë. Atij i arrinin ushqime të bollshme nga të gjitha anët, por pastaj banorët e tij i mohuan dhuntitë e Allahut dhe Ai i bëri të shijojnë urinë dhe frikën, si ndëshkim për atë që bënë.]]></translation>
<footnotes></footnotes>
</aya>
<aya number="113">
<translation><![CDATA[Vërtet, atyre u erdhi një i dërguar nga radhët e tyre, por ata e quajtën për gënjeshtar dhe i goditi dënimi, ngaqë ishin të padrejtë.]]></translation>
<footnotes></footnotes>
</aya>
<aya number="114">
<translation><![CDATA[Ushqehuni me gjërat e lejuara dhe të mira që jua ka dhënë Allahu dhe falënderoni për mirësitë e Allahut, nëse vërtet e adhuroni Atë.]]></translation>
<footnotes></footnotes>
</aya>
<aya number="115">
<translation><![CDATA[Ai ju ka ndaluar vetëm të ngordhurën, gjakun, mishin e derrit dhe atë që është therur në emër tjetër e jo në emër të Allahut. Por ata që shtrëngohen nga uria e madhe, mund t’i hanë ato, sa ta shuajnë urinë e jo të kalojnë kufirin; në të vërtetë, Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="116">
<translation><![CDATA[Prandaj, mos thoni me gjuhët tuaja të rreme: “Kjo është e lejueshme e kjo e ndaluar”, që kështu të trilloni gënjeshtra për Allahun. Me siguri, ata që trillojnë gënjeshtra ndaj Allahut, nuk do të shpëtojnë.]]></translation>
<footnotes></footnotes>
</aya>
<aya number="117">
<translation><![CDATA[Ata do të kenë kënaqësi të shkurtër (në këtë jetë), por i pret një dënim i dhembshëm (në jetën tjetër).]]></translation>
<footnotes></footnotes>
</aya>
<aya number="118">
<translation><![CDATA[Ne u ndaluam hebrenjve atë që të treguam ty më parë. Ne asnjëherë nuk u bëmë atyre padrejtësi, por ata i bënin vetvetes padrejtësi.]]></translation>
<footnotes></footnotes>
</aya>
<aya number="119">
<translation><![CDATA[Pa dyshim, Zoti yt është Falës dhe Mëshirëplotë ndaj atyre që kanë bërë keq nga padituria, por që pastaj janë penduar dhe përmirësuar.]]></translation>
<footnotes></footnotes>
</aya>
<aya number="120">
<translation><![CDATA[Me të vërtetë, Ibrahimi ka qenë prijës shembullor (me të gjitha virtytet e mira), i përulur para Allahut, me besim monoteist dhe nuk ka qenë nga idhujtarët,]]></translation>
<footnotes></footnotes>
</aya>
<aya number="121">
<translation><![CDATA[(por ka qenë) mirënjohës ndaj dhuntive të Tij. Ai e zgjodhi atë dhe e udhëzoi në rrugë të drejtë.]]></translation>
<footnotes></footnotes>
</aya>
<aya number="122">
<translation><![CDATA[Ne i kemi dhënë atij të mira në këtë botë, ndërsa në botën tjetër, sigurisht që ai do të jetë nga të mirët.]]></translation>
<footnotes></footnotes>
</aya>
<aya number="123">
<translation><![CDATA[Pastaj ty të shpallëm: “Paso me sinqeritet fenë e Ibrahimit, që nuk ka qenë prej idhujtarëve”.]]></translation>
<footnotes></footnotes>
</aya>
<aya number="124">
<translation><![CDATA[Në të vërtetë, e Shtuna u caktua për ata që patën kundërshti në lidhje me të.[172] Sigurisht që Zoti yt do t’i gjykojë ata në Ditën e Kiametit, për çështjet, që ata nuk pajtoheshin.]]></translation>
<footnotes><![CDATA[[172] Tradita islame tregon se, në lashtësi, dita e vërtetë e kremtes fetare ka qenë dita e premte. Pikërisht në këtë ditë, Allahu i Madhërishëm pranoi pendimin e Ademit. “Sabati”, dita e pushimit absolut për hebrenjtë, u caktua nga Allahu në një mënyrë të tillë të ashpër, si ndëshkim për bijtë e Israilit, sepse kishin kundërshti në lidhje me të premten. Të krishterët kremtuan të dielën, si gjoja dita e ringjalljes së Isait, birit të Merjemes. Ndërsa Islami e riktheu kremten e ditës së premte, por me dimensionin shpirtëror të namazit të përbashkët të xhumasë. Ndërkaq, veprimtaritë e tjera të ligjshme në këtë ditë, janë të lejuara.]]></footnotes>
</aya>
<aya number="125">
<translation><![CDATA[Thirr në rrugën e Zotit tënd me mençuri dhe këshillë të bukur dhe diskuto me ata në mënyrën më të mirë! Me të vërtetë, Zoti yt i di më së miri ata që janë shmangur nga rruga e Tij dhe i di më së miri ata që janë në rrugë të drejtë.]]></translation>
<footnotes></footnotes>
</aya>
<aya number="126">
<translation><![CDATA[Nëse ndëshkoni, ndëshkoni aq sa jeni ndëshkuar, por, nëse duroni, kjo është më e mira (rrugë) për të durueshmit.]]></translation>
<footnotes></footnotes>
</aya>
<aya number="127">
<translation><![CDATA[Prandaj duro! Durimi yt është vetëm me ndihmën e Allahut. Dhe mos u pikëllo për ta e mos u ngushto për shkak të dredhive të tyre!]]></translation>
<footnotes></footnotes>
</aya>
<aya number="128">
<translation><![CDATA[Vërtet, Allahu është me ata që e kanë frikë dhe që janë punëmirë.]]></translation>
<footnotes></footnotes>
</aya>
</sura>
<sura number="17">
<aya number="1">
<translation><![CDATA[I lavdëruar qoftë Ai që e mbarti robin e Tij (Muhamedin) natën nga Xhamia e Shenjtë (në Mekë) në Xhaminë e Largët (të Jerusalemit), rrethinën e së cilës e kemi bekuar, për t’i treguar atij disa nga mrekullitë Tona.[173] Ai, me të vërtetë, dëgjon çdo gjë dhe sheh çdo gjë.]]></translation>
<footnotes><![CDATA[[173] Vargu bën fjalë për udhëtimin e mrekullueshëm që pati Profeti Muhamed (a.s.) i shoqëruar nga engjëlli Xhebrail (a.s.) brenda një nate prej Mekës në Jerusalem (e prej këtej deri në Fronin e Allahut të Madhëruar, ku u takua me Zotin).]]></footnotes>
</aya>
<aya number="2">
<translation><![CDATA[Ne i dhamë Musait Librin dhe e bëmë atë udhërrëfyes për bijtë e Israilit (duke u thënë): “Mos merrni mbrojtës tjetër, përveç Meje!]]></translation>
<footnotes></footnotes>
</aya>
<aya number="3">
<translation><![CDATA[Ju jeni pasardhës të atyre që Ne i mbartëm me Nuhun! Ai ka qenë vërtet një rob mirënjohës.”]]></translation>
<footnotes></footnotes>
</aya>
<aya number="4">
<translation><![CDATA[Ne u shpallëm solemnisht në Libër bijve të Israilit: “Ju do të bëni dy herë ngatërresa në tokë dhe do të tregoni mendjemadhësi të tepërt”.]]></translation>
<footnotes></footnotes>
</aya>
<aya number="5">
<translation><![CDATA[Kur erdhi koha e përmbushjes së profecisë për ngatërresën e parë, Ne dërguam kundër jush disa robër Tanët, luftëtarë të fuqishëm, të cilët shkelën në çdo cep të shtëpive tuaja. Kështu u krye premtimi.]]></translation>
<footnotes></footnotes>
</aya>
<aya number="6">
<translation><![CDATA[Pastaj jua kthyem juve sërish fitoren kundër tyre, ju ndihmuam me pasuri e djem dhe jua shtuam numrin e ushtarëve.]]></translation>
<footnotes></footnotes>
</aya>
<aya number="7">
<translation><![CDATA[Nëse bëni mirësi, e keni bërë për veten tuaj. E, nëse bëni keq, ia keni bërë po vetes. Kur erdhi koha e përmbushjes së profecisë për ngatërresën e dytë, Ne i dërguam (armiqtë tuaj) për t’jua nxirë fytyrat tuaja dhe që të hyjnë në tempull, siç patën hyrë herën e parë dhe të shkatërrojnë plotësisht çdo gjë që pushtonin.]]></translation>
<footnotes></footnotes>
</aya>
<aya number="8">
<translation><![CDATA[Ndoshta, Zoti juaj, do t’ju mëshirojë, por, nëse ju ktheheni (në gjynahe), Ne do t’u kthehemi (ndëshkimeve ndaj jush). Dhe Xhehenemin e kemi bërë burg për mohuesit.]]></translation>
<footnotes></footnotes>
</aya>
<aya number="9">
<translation><![CDATA[Në të vërtetë, ky Kuran udhëzon drejt asaj që është më e mira dhe u jep lajmin e gëzuar besimtarëve, që bëjnë vepra të mira, se ata do të kenë shpërblim të madh.]]></translation>
<footnotes></footnotes>
</aya>
<aya number="10">
<translation><![CDATA[Ndërsa atyre që nuk besojnë në jetën tjetër, Ne u kemi përgatitur dënim të dhembshëm.]]></translation>
<footnotes></footnotes>
</aya>
<aya number="11">
<translation><![CDATA[Njeriu mallkon në të keqe, ashtu siç lutet edhe për të mirë; vërtet që njeriu është i ngutur.]]></translation>
<footnotes></footnotes>
</aya>
<aya number="12">
<translation><![CDATA[Ne i bëmë natën dhe ditën dy mrekulli. Natën e mbështollëm me errësirë, kurse ditës i dhamë ndriçim, që ju të kërkoni begati nga Zoti juaj e që të dini numrin e viteve dhe njehsimin e kohës. Çdo gjë e kemi shpjeguar hollësisht.]]></translation>
<footnotes></footnotes>
</aya>
<aya number="13">
<translation><![CDATA[Çdo njeriu ia kemi varur në qafë llogarinë për punën e tij dhe Ne, do t’ia paraqesim Ditën e Kiametit librin, që do ta gjejë të hapur (e do t’i themi):]]></translation>
<footnotes></footnotes>
</aya>
<aya number="14">
<translation><![CDATA[“Lexoje librin tënd! Ti mjafton sot si llogaritar kundër vetvetes!”]]></translation>
<footnotes></footnotes>
</aya>
<aya number="15">
<translation><![CDATA[Kush zgjedh rrugën e drejtë, e ka për veten e vet e kush i largohet asaj, i largohet në dëm të vetvetes dhe askush nuk e merr të keqen e tjetërkujt. Ne nuk dënojmë asnjë popull, para se të çojmë të dërguar!]]></translation>
<footnotes></footnotes>
</aya>
<aya number="16">
<translation><![CDATA[Kur vendosim ta shkatërrojmë një qytet, Ne i urdhërojmë (për mirë) të pasurit e tij dhe, kur ata bëjnë mbrapshti në të, atëherë përmbushet Vendimi (i dënimit) kundër tyre dhe Ne i shkatërrojmë gjer në themel.]]></translation>
<footnotes></footnotes>
</aya>
<aya number="17">
<translation><![CDATA[Sa e sa brezni Ne i kemi shkatërruar pas Nuhut! Mjafton që Zoti yt i di dhe i sheh gjynahet e robërve të Tij.]]></translation>
<footnotes></footnotes>
</aya>
<aya number="18">
<translation><![CDATA[Sa për atë që dëshiron këtë botë, Ne shpejtojmë që t’i japim çfarë të dëshirojmë atij që duam. Pastaj ia caktojmë atij Xhehenemin, në të cilin ai do të përvëlohet, duke qenë i turpëruar dhe i dëbuar.]]></translation>
<footnotes></footnotes>
</aya>
<aya number="19">
<translation><![CDATA[Sa për atë që dëshiron botën tjetër dhe përpiqet për të me gjithë shpirt e duke qenë besimtar, përpjekja e tij do të shpërblehet.]]></translation>
<footnotes></footnotes>
</aya>
<aya number="20">
<translation><![CDATA[Ne i mbështesim të gjithë me dhuratat e Zotit tënd: edhe këta, edhe ata. Dhuratat e Zotit tënd nuk i mohohen askujt.]]></translation>
<footnotes></footnotes>
</aya>
<aya number="21">
<translation><![CDATA[Shiko, si Ne i parapëlqejmë disa ndaj të tjerëve. Kurse bota tjetër, në të vërtetë, do të ketë shkallëzime më të mëdha dhe parapëlqime më të theksuara.]]></translation>
<footnotes></footnotes>
</aya>
<aya number="22">
<translation><![CDATA[Mos vër zot tjetër me Allahun, se do të mbetesh i poshtëruar dhe i braktisur!]]></translation>
<footnotes></footnotes>
</aya>
<aya number="23">
<translation><![CDATA[Zoti yt ka urdhëruar, që të mos adhuroni askënd tjetër përveç Atij dhe, që të silleni mirë me prindërit. Nëse njëri prej tyre ose të dy arrijnë pleqërinë te ti, mos u thuaj atyre as “uh!”, mos i kundërshto, por drejtoju atyre me fjalë respekti.]]></translation>
<footnotes></footnotes>
</aya>
<aya number="24">
<translation><![CDATA[Lësho para tyre krahët e përuljes prej mëshirës dhe thuaj: “O Zoti im, mëshiroji ata, ashtu siç më kanë rritur, kur unë isha i vogël!”]]></translation>
<footnotes></footnotes>
</aya>
<aya number="25">
<translation><![CDATA[Zoti juaj e di më së miri ç’keni në shpirtrat tuaj. Nëse ju jeni të drejtë, sigurisht që Ai është Falës për ata që pendohen.]]></translation>
<footnotes></footnotes>
</aya>
<aya number="26">
<translation><![CDATA[Jepuni të afërmve, të varfrit dhe udhëtarit të drejtën e tyre, por mos bëni shpenzim të tepruar.]]></translation>
<footnotes></footnotes>
</aya>
<aya number="27">
<translation><![CDATA[Dorëshpuarit me të vërtetë, janë vëllezërit e djallit dhe djalli është mosmirënjohës ndaj Zotit të tij.]]></translation>
<footnotes></footnotes>
</aya>
<aya number="28">
<translation><![CDATA[Por, nëse shmangesh nga ata (kur nuk ke asgjë për të dhënë), duke shpresuar në mëshirën e Zotit tënd, atëherë thuaju atyre ndonjë fjalë të butë.]]></translation>
<footnotes></footnotes>
</aya>
<aya number="29">
<translation><![CDATA[Mos e shtrëngo dorën, as mos u bëj dorëshpuar e të mbetesh i qortuar dhe i mjerë.]]></translation>
<footnotes></footnotes>
</aya>
<aya number="30">
<translation><![CDATA[Me të vërtetë, Zoti yt i jep me bollëk e ia kufizon (riskun) kujt të dëshirojë; Ai i di dhe i sheh mirë robërit e Vet.]]></translation>
<footnotes></footnotes>
</aya>
<aya number="31">
<translation><![CDATA[Mos i vrisni fëmijët tuaj nga frika e varfërisë! Ne u sigurojmë ushqim atyre dhe juve. Vërtet, vrasja e tyre është gjynah i madh.]]></translation>
<footnotes></footnotes>
</aya>
<aya number="32">
<translation><![CDATA[Dhe mos iu qasni kurvërisë, se ajo është shfrenim dhe rrugë e shëmtuar!]]></translation>
<footnotes></footnotes>
</aya>
<aya number="33">
<translation><![CDATA[Mos ia merrni jetën asnjë njeriu, gjë që Allahu jua ka ndaluar ta bëni, përveçse kur e kërkon e drejta! Nëse dikush vritet padrejtësisht, Ne i kemi dhënë pushtet trashëgimtarit të tij (të kërkojë shpagim). Por edhe ai të mos e teprojë në vrasje, sepse ai është i ndihmuar (nga ligji dhe drejtësia islame).]]></translation>
<footnotes></footnotes>
</aya>
<aya number="34">
<translation><![CDATA[Mos iu qasni pasurisë së jetimit, veçse me qëllim të mirë, derisa të arrijë moshën e pjekurisë. Dhe përmbushni zotimet. Me të vërtetë, për zotimet do të jeni përgjegjës.]]></translation>
<footnotes></footnotes>
</aya>
<aya number="35">
<translation><![CDATA[Saktësojeni matjen, kur matni dhe peshoni me peshore të rregullt. Kjo është e mira që çon në përfundimin më të bukur.]]></translation>
<footnotes></footnotes>
</aya>
<aya number="36">
<translation><![CDATA[Mos shko pas diçkaje për të cilën nuk ke dijeni. Vërtet, dëgjimi, shikimi dhe zemra, të gjithë këta do të merren në përgjegjësi.]]></translation>
<footnotes></footnotes>
</aya>
<aya number="37">
<translation><![CDATA[Mos ec nëpër tokë me mendjemadhësi, se ti, në të vërtetë, nuk mund ta çash tokën e as të arrish lartësinë e maleve.]]></translation>
<footnotes></footnotes>
</aya>
<aya number="38">
<translation><![CDATA[E keqja e të gjitha këtyre është e urryer nga Zoti yt.]]></translation>
<footnotes></footnotes>
</aya>
<aya number="39">
<translation><![CDATA[Kjo është nga Urtësia që të ka shpallur ty, Zoti yt, dhe mos vër zot tjetër me Allahun, se do të hidhesh në Xhehenem, fajtor dhe i dëbuar.]]></translation>
<footnotes></footnotes>
</aya>
<aya number="40">
<translation><![CDATA[A mos vallë Allahu ju ka dhuruar djem e (për Vete) ka marrë engjëjt për vajza? Vërtet që ju thoni fjalë të tmerrshme.]]></translation>
<footnotes></footnotes>
</aya>
<aya number="41">
<translation><![CDATA[Në të vërtetë, Ne kemi paraqitur me hollësi në këtë Kuran shpalljet Tona, që ata (jobesimtarët) t’ua vënë veshin, por kjo vetëm ua ka shtuar atyre largimin (nga e vërteta).]]></translation>
<footnotes></footnotes>
</aya>
<aya number="42">
<translation><![CDATA[Thuaj: “Nëse përveç Atij do të kishte edhe zota të tjerë, siç thonë ata, atëherë ata do të kërkonin rrugë për të arritur te Zoti i Fronit”.]]></translation>
<footnotes></footnotes>
</aya>
<aya number="43">
<translation><![CDATA[Qoftë i lavdëruar dhe i lartësuar Ai mbi atë, që thonë ata!]]></translation>
<footnotes></footnotes>
</aya>
<aya number="44">
<translation><![CDATA[Atë e madhërojnë shtatë qiejt, Toka dhe gjithçka që gjendet në to. Dhe nuk ka asgjë që nuk e madhëron Atë, duke e lavdëruar, por ju (o njerëz) nuk e kuptoni madhërimin që i bëjnë ata. Ai, me të vërtetë, është i Butë dhe Falës.]]></translation>
<footnotes></footnotes>
</aya>
<aya number="45">
<translation><![CDATA[Kur ti (Muhamed) lexon Kuranin, Ne vëmë një perde të fshehtë mes teje dhe atyre që nuk besojnë në jetën e ardhshme.]]></translation>
<footnotes></footnotes>
</aya>
<aya number="46">
<translation><![CDATA[Ne kemi vënë mbulesa në zemrat e tyre, që të mos e kuptojnë atë (Kuranin), dhe ua kemi shurdhuar veshët. Kur ti përmend në Kuran vetëm Zotin tënd, ata kthejnë shpinën, duke ikur.]]></translation>
<footnotes></footnotes>
</aya>
<aya number="47">
<translation><![CDATA[Ne e dimë mirë se ç’dëgjojnë ata, kur të përgjojnë dhe, kur bisedojnë fshehurazi me njëri-tjetrin e mohuesit thonë: “Ju shkoni veçse pas një njeriu të magjepsur”.]]></translation>
<footnotes></footnotes>
</aya>
<aya number="48">
<translation><![CDATA[Shiko me çfarë shëmbëllimesh të krahasojnë! Ata janë të humbur e nuk mund të gjejnë rrugën e drejtë.]]></translation>
<footnotes></footnotes>
</aya>
<aya number="49">
<translation><![CDATA[Ata thonë: “Vallë, kur të bëhemi eshtra dhe pluhur, a do të ringjallemi në krijesa të reja?”]]></translation>
<footnotes></footnotes>
</aya>
<aya number="50">
<translation><![CDATA[Thuaj: “Bëhuni gurë ose hekur,]]></translation>
<footnotes></footnotes>
</aya>
<aya number="51">
<translation><![CDATA[ose çfarëdo krijese tjetër që është më e madhe sipas jush!” Ata do të thonë: “Kush do të na kthejë ne (në jetë?)” Thuaj: “Ai që ju ka krijuar herën e parë”. Ata do t’i tundin kokat nga ti e do të pyesin: “Kur do të bëhet ajo?” Ti thuaju: “Mund të vijë shpejt!]]></translation>
<footnotes></footnotes>
</aya>
<aya number="52">
<translation><![CDATA[Ditën, kur Ai do t’ju thërrasë e ju do t’i përgjigjeni Atij duke e falënderuar dhe do të mendoni se në këtë jetë, nuk keni qëndruar veçse pak kohë.”]]></translation>
<footnotes></footnotes>
</aya>
<aya number="53">
<translation><![CDATA[Thuaju, robërve të Mi, që të flasin atë që është më e mira. Në të vërtetë, djalli mbjell ngatërresa ndërmjet tyre. Vërtet, djalli është armik i hapët i njeriut.]]></translation>
<footnotes></footnotes>
</aya>
<aya number="54">
<translation><![CDATA[Zoti juaj ju njeh më së miri. Nëse dëshiron, Ai do t’ju mëshirojë ose nëse dëshiron, Ai do t’ju dënojë. Ne nuk të kemi dërguar ty (Muhamed) roje dhe rregullues të punëve të tyre.]]></translation>
<footnotes></footnotes>
</aya>
<aya number="55">
<translation><![CDATA[Zoti yt i di më së miri ata që gjenden në qiej dhe në Tokë. Ne i kemi ngritur disa profetë mbi të tjerët dhe Davudit i kemi dhënë Zeburin.]]></translation>
<footnotes></footnotes>
</aya>
<aya number="56">
<translation><![CDATA[Thuaj: “Thirrini ata që ju i hyjnizoni përveç Tij! Ata nuk mund t’jua largojnë të keqen e as nuk mund ta hedhin atë tjetërkund”.]]></translation>
<footnotes></footnotes>
</aya>
<aya number="57">
<translation><![CDATA[Vetë ata që idhujtarët u luten, kërkojnë t’i afrohen Zotit të tyre, madje edhe më të afërtit, duke shpresuar mëshirën e Tij dhe duke iu frikësuar dënimit të Tij.[174] Me të vërtetë, nga dënimi i Zotit tënd duhet të ruhet gjithkush.]]></translation>
<footnotes><![CDATA[[174] Vargjet 56-57 aludojnë për engjëjt, profetët ose shenjtorët që politeistët i hyjnizojnë, duke menduar se ata mund të jenë ndërmjetës për të fituar mëshirën e Allahut.]]></footnotes>
</aya>
<aya number="58">
<translation><![CDATA[Dhe s’ka asnjë vend që Ne nuk do ta zhdukim para Ditës së Kiametit apo që nuk do ta ndëshkojmë me dënim të ashpër. Kjo gjë është shkruar në Libër.]]></translation>
<footnotes></footnotes>
</aya>
<aya number="59">
<translation><![CDATA[Neve nuk na pengon asgjë që të dërgojmë shenja, mirëpo ato i kanë përgënjeshtruar popujt e lashtë. Ne i dhamë fisit Themud devenë si shenjë të qartë, por ai u soll keq me atë. Ne dërgojmë shenja vetëm për t’i frikësuar njerëzit.[175]]]></translation>
<footnotes><![CDATA[[175] Fjalët e fundit të këtij vargu duket se thonë që pas Kuranit, shenjat e vetme që Allahu do të dërgojë, do të jenë kataklizmat dhe fatkeqësitë për të frikësuar njerëzit.]]></footnotes>
</aya>
<aya number="60">
<translation><![CDATA[(Kujto) kur Ne të thamë: “Me të vërtetë, Zoti yt, do të të mbrojë nga njerëzit”![176] Vizionin që ta treguam, e bëmë vetëm sprovë për njerëzit, ashtu si dhe pemën e mallkuar në Kuran[177]. Dhe Ne i frikësojmë (paralajmërojmë) ata, por kjo vetëm u shton mohimin e madh.]]></translation>
<footnotes><![CDATA[[176] Fjalë për fjalë: “Me të vërtetë, Zoti yt i ka përfshirë të gjithë njerëzit.”
[177] Bëhet fjalë për vizionet që pati Profeti Muhamed (a.s.) gjatë udhëtimit për të cilin bën fjalë vargu i parë i kësaj sureje. Rrëfimi për këtë udhëtim shkaktoi shumë të qeshura te jobesimtarët mekas. Po ashtu, jobesimtarët mekas qeshnin edhe me pemën e mallkuar të zekum-it, që Allahu e përmend shpesh në Kuran, si pemë, frutat e neveritshme të së cilës do të jenë ushqim për të dënuarit në zjarrin e Xhehenemit. Mekasit thoshin se si kishte mundësi, që në mes të një zjarri, që shkrin gurët dhe metalet, të rritet një pemë dhe me fodullëk e mohonin Fjalën dhe fuqinë e pakufishme të Allahut për të bërë gjithçka.]]></footnotes>
</aya>
<aya number="61">
<translation><![CDATA[Kur u thamë engjëjve: “Përuluni në sexhde para Ademit”, ata të gjithë iu përulën në sexhde, përveç Iblisit! Ai tha: “Si?! Unë t’i bëj sexhde atij që Ti e ke krijuar nga balta?!”]]></translation>
<footnotes></footnotes>
</aya>
<aya number="62">
<translation><![CDATA[Gjithashtu, tha: “A e sheh këtë që Ti e nderove mbi mua? Nëse Ti më jep kohë deri në Ditën e Kiametit, unë do t’i shfaros me mashtrim pasardhësit e tij, përveç një pakice prej tyre!”]]></translation>
<footnotes></footnotes>
</aya>
<aya number="63">
<translation><![CDATA[(Allahu) tha: “Ik! Kushdo prej tyre që të pason ty, do të ketë Xhehenemin si shpërblim – një shpërblim i plotë.]]></translation>
<footnotes></footnotes>
</aya>
<aya number="64">
<translation><![CDATA[Bëj për vete, me zërin tënd, kë të mundesh nga ata! Lësho kundër tyre të gjithë kalorësinë e këmbësorinë tënde! Bëj pjesë në pasurinë e fëmijët e tyre dhe jepu premtime! -Premtimet e djallit janë vetëm mashtrime.]]></translation>
<footnotes></footnotes>
</aya>
<aya number="65">
<translation><![CDATA[Por në të vërtetë, ti nuk ke kurrfarë pushteti ndaj robërve të Mi! Zoti yt mjafton si mbrojtës (i tyre)!”]]></translation>
<footnotes></footnotes>
</aya>
<aya number="66">
<translation><![CDATA[Zoti juaj është ai që e bën anijen të lëvizë nëpër det për të kërkuar nga begatitë e Tij. Ai është vërtet i Mëshirshëm me ju.]]></translation>
<footnotes></footnotes>
</aya>
<aya number="67">
<translation><![CDATA[Kur ju ju godet fatkeqësia në det, ata që ju i adhuronit në vend të Atij, zhduken. Por, pasi Ai ju shpëton në tokë, ju i ktheni shpinën. Njeriu është mosmirënjohës.]]></translation>
<footnotes></footnotes>
</aya>
<aya number="68">
<translation><![CDATA[Vallë, a jeni të sigurt, që Ai nuk do t’ju fundosë në tokë ose, që nuk do të dërgojë mbi ju stuhi me rërë, pa pasur mundësi që ju të gjeni dikë, që t’ju mbrojë?]]></translation>
<footnotes></footnotes>
</aya>
<aya number="69">
<translation><![CDATA[Apo jeni të sigurt, që Ai nuk do t’ju kthejë ju përsëri (në det) e, që nuk do t’ju dërgojë furtunë e t’ju fundosë për shkak të mosbesimit tuaj, pa pasur mundësi që të gjeni dikë, që t’ju mbrojë nga Ne?]]></translation>
<footnotes></footnotes>
</aya>
<aya number="70">
<translation><![CDATA[Në të vërtetë, Ne i kemi nderuar bijtë e Ademit: ua kemi bërë të mundur që të udhëtojnë në tokë dhe në det, u kemi dhënë ushqime të mira e të lejuara dhe i kemi ngritur lart mbi shumë prej atyre që kemi krijuar.]]></translation>
<footnotes></footnotes>
</aya>
<aya number="71">
<translation><![CDATA[Ditën, kur Ne do t’i thërrasim të gjithë popujt me prijësin (të dërguarin) e vet, ata, që do t’u jepet libri në anën e djathtë, do ta lexojnë librin e vet dhe nuk do të pësojnë as padrejtësinë më të vogël.]]></translation>
<footnotes></footnotes>
</aya>
<aya number="72">
<translation><![CDATA[Ai, që në këtë botë ka qenë i verbër, do të jetë i verbër edhe në botën tjetër dhe më i humbur nga rruga e drejtë.]]></translation>
<footnotes></footnotes>
</aya>
<aya number="73">
<translation><![CDATA[Ata u përpoqën të të largonin ty (Muhamed) nga ai (Kuran), që të kemi shpallur Ne, me shpresë se ti, duke shpifur, do të Na vishje diçka tjetër përveç tij (Kuranit). Po ta bëje këtë, atëherë, ata do të të merrnin ty për mik.]]></translation>
<footnotes></footnotes>
</aya>
<aya number="74">
<translation><![CDATA[Dhe sikur mos të të kishim forcuar Ne, gati do të kishe anuar pak nga ata,[178]]]></translation>
<footnotes><![CDATA[[178] Vargjet 73-74 bëjnë fjalë për një propozim që idhujtarët mekas i bënë Profetit Muhamed (a.s.): ata do ta respektonin Zotin për të Cilin ai fliste, nëse ai do të respektonte disa nga zotat e tyre. I shtyrë nga përkushtimi i tij, sepse vuante kur dëgjonte idhujtarët të shanin Allahun, Muhamedi (a.s.) për pak sa s’e mori në konsideratë këtë propozim. Mirëpo Allahu i Madhëruar ndërhyri me Shpalljen e Tij dhe e forcoi Profetin (a.s.).]]></footnotes>
</aya>
<aya number="75">
<translation><![CDATA[dhe atëherë, me të vërtetë, Ne do të bënim që të shijoje dënimin e dyfishtë në këtë botë dhe pas vdekjes; e atëherë, nuk do të gjeje askënd për ndihmës kundër Nesh.]]></translation>
<footnotes></footnotes>
</aya>
<aya number="76">
<translation><![CDATA[Në të vërtetë, ata po përpiqen të të trembin që të të dëbojnë ty nga vendi, por atëherë, ata do të qëndronin vetëm pak kohë pas ikjes sate.]]></translation>
<footnotes></footnotes>
</aya>
<aya number="77">
<translation><![CDATA[Ky ishte ligji Ynë, për të dërguarit e ardhur para teje, kështu që edhe ti nuk do të gjesh shmangie nga ligji Ynë.]]></translation>
<footnotes></footnotes>
</aya>
<aya number="78">
<translation><![CDATA[Kryeje namazin prej kthimit të Diellit (nga gjysma e qiellit) deri në errësirën e natës dhe këndo Kuran në agim; me të vërtetë, falja e mëngjesit është e dëshmuar (nga engjëjt).]]></translation>
<footnotes></footnotes>
</aya>
<aya number="79">
<translation><![CDATA[Kaloje një pjesë të natës, si falje shtesë për ty (Muhamed)! Është e vërtetë se Zoti yt do të të vendosë ty në një vend të lavdëruar.]]></translation>
<footnotes></footnotes>
</aya>
<aya number="80">
<translation><![CDATA[Thuaj: “O Zoti im, më shpjer në një hyrje të kënaqur, më nxirr nga një dalje të kënaqur dhe më dhuro nga Ti fuqi, që do të më ndihmojë!”]]></translation>
<footnotes></footnotes>
</aya>
<aya number="81">
<translation><![CDATA[Thuaj: “E vërteta erdhi, ndërsa e pavërteta u shkatërrua. Sigurisht, e pavërteta është e paracaktuar të zhduket”!]]></translation>
<footnotes></footnotes>
</aya>
<aya number="82">
<translation><![CDATA[Ne shpallim nga Kurani atë që është shërim dhe mëshirë për besimtarët e që mohuesve keqbërës u shton vetëm humbje.]]></translation>
<footnotes></footnotes>
</aya>
<aya number="83">
<translation><![CDATA[Kur Ne i dhurojmë mirësi njeriut, ai shmanget dhe tërhiqet (nga detyrimet e mirënjohjes ndaj Krijuesit); por, kur e godet e keqja, ai pikëllohet.]]></translation>
<footnotes></footnotes>
</aya>
<aya number="84">
<translation><![CDATA[Thuaj: “Çdokush sillet sipas mënyrës së vet, por Zoti juaj e di më së miri, se kush është në rrugën më të drejtë”.]]></translation>
<footnotes></footnotes>
</aya>
<aya number="85">
<translation><![CDATA[Do të të pyesin ty për shpirtin. Thuaj: “Shpirti është çështje që i përket vetëm Zotit tim, ndërsa juve nuk ju është dhënë veçse pak dijeni”.]]></translation>
<footnotes></footnotes>
</aya>
<aya number="86">
<translation><![CDATA[Me të vërtetë, sikur të donim Ne, do të ta merrnim ty atë shpallje që ta kemi dhënë, dhe ti, pastaj nuk do të gjeje askënd, që do të të ndihmonte për të kundër Nesh.]]></translation>
<footnotes></footnotes>
</aya>
<aya number="87">
<translation><![CDATA[Nëse nuk e bëjmë, është vetëm prej mëshirës nga ana e Zotit tënd. Vërtetë që mirësia e Tij ndaj teje është kurdoherë e madhe.]]></translation>
<footnotes></footnotes>
</aya>
<aya number="88">
<translation><![CDATA[Thuaj: “Sikur të tuboheshin të gjithë njerëzit dhe xhindet për të hartuar një Kuran të tillë, ata nuk do të mund të hartonin një të ngjashëm me të, madje, edhe sikur ta ndihmonin njëri - tjetrin.”]]></translation>
<footnotes></footnotes>
</aya>
<aya number="89">
<translation><![CDATA[Në këtë Kuran, Ne u shpjegojmë njerëzve gjithfarë shembujsh, por shumica e njerëzve, kurrsesi nuk duan të besojnë.]]></translation>
<footnotes></footnotes>
</aya>
<aya number="90">
<translation><![CDATA[Ata[179] thonë: “Ne nuk do të të besojmë (o Muhamed), derisa të bësh, që të shpërthejë nga toka një gurrë uji për ne,]]></translation>
<footnotes><![CDATA[[179] Jobesimtarët mekas.]]></footnotes>
</aya>
<aya number="91">
<translation><![CDATA[ose, derisa të kesh një kopsht hurmash dhe rrushi, nëpër të cilin të rrjedhin lumenj]]></translation>
<footnotes></footnotes>
</aya>
<aya number="92">
<translation><![CDATA[ose, derisa ta bësh qiellin të bjerë copa mbi ne, siç ke thënë ose, derisa të sjellësh Allahun dhe engjëjt para nesh;]]></translation>
<footnotes></footnotes>
</aya>
<aya number="93">
<translation><![CDATA[ose, derisa të kesh shtëpi prej ari ose, derisa të ngjitesh në qiell. Ne nuk do të të besojmë, edhe sikur të ngjitesh në qiell, derisa të na sjellësh një libër që ta lexojmë”. Thuaj: “I Përlëvduar qoftë Zoti im! Unë nuk jam tjetër, veçse njeri - i dërguar”!]]></translation>
<footnotes></footnotes>
</aya>
<aya number="94">
<translation><![CDATA[Njerëzit nuk i pengoi asgjë të besojnë, kur u erdhi shpallja, përveçse thënies: “A mos vallë, Allahu ka sjellë si të dërguar një njeri?”]]></translation>
<footnotes></footnotes>
</aya>
<aya number="95">
<translation><![CDATA[Thuaj: “Sikur në Tokë të kishte engjëj që ecnin qetësisht, Ne do t’u çonim atyre nga qielli një engjëll si të dërguar”.]]></translation>
<footnotes></footnotes>
</aya>
<aya number="96">
<translation><![CDATA[Thuaj: “Allahu mjafton për dëshmitar midis meje dhe jush. Vërtet, Ai i njeh dhe i sheh mirë robërit e Vet”.]]></translation>
<footnotes></footnotes>
</aya>
<aya number="97">
<translation><![CDATA[Ai, që Allahu e udhëzon në rrugën e drejtë, është i udhëzuari; ndërsa për atë që Ai e çon në humbje, me siguri që nuk do të gjesh mbrojtës tjetër, përveç Atij. Ne do t’i tubojmë ata në Ditën e Kiametit, me fytyrat përtokë, të verbër, shurdhë e memecë. Vendbanimi i tyre është Xhehenemi. Kurdo, që të zbehet zjarri, Ne do t’ia shtojmë flakën.]]></translation>
<footnotes></footnotes>
</aya>
<aya number="98">
<translation><![CDATA[Ky është dënimi i tyre, ngase mohuan shenjat Tona dhe thanë: “A mos vallë, kur të bëhemi eshtra dhe pluhur, vërtet do të ngjallemi si krijesa të reja?!”]]></translation>
<footnotes></footnotes>
</aya>
<aya number="99">
<translation><![CDATA[A nuk e shohin ata, se Allahu, i Cili krijoi qiejt dhe Tokën, ka mundësi të krijojë të ngjashëm me ata dhe, se ua ka caktuar momentin e ringjalljes, për të cilën nuk ka dyshim? Por, jobesimtarët nuk pranojnë, ata vetëm mohojnë.]]></translation>
<footnotes></footnotes>
</aya>
<aya number="100">
<translation><![CDATA[Thuaj: “Sikur ju të zotëronit thesaret e mëshirës së Zotit tim, edhe atëherë ju do të rrudhnit dorën nga droja, se do të shpenzoheni. Njëmend, njeriu rëndom është koprrac”.]]></translation>
<footnotes></footnotes>
</aya>
<aya number="101">
<translation><![CDATA[Në të vërtetë, Ne i dhamë Musait nëntë shenja të qarta. Pyeti bijtë e Israilit, kur ai u erdhi të parëve të tyre dhe, kur Faraoni i tha atij: “O Musa, unë besoj se ti je i magjepsur”,]]></translation>
<footnotes></footnotes>
</aya>
<aya number="102">
<translation><![CDATA[(Musai) tha: “Tashmë ti e di se këto nuk i ka shpallur askush tjetër, përveç Zotit të qiellit dhe të Tokës, si prova të dukshme dhe Unë jam i bindur se ti je i dënuar në humbje”.]]></translation>
<footnotes></footnotes>
</aya>
<aya number="103">
<translation><![CDATA[Ai (Faraoni) deshi t’i dëbonte nga vendi, por Ne e fundosëm bashkë me të gjithë ata, që ishin me të,]]></translation>
<footnotes></footnotes>
</aya>
<aya number="104">
<translation><![CDATA[dhe, pas kësaj, u thamë bijve të Israilit: “Vendosuni në këtë tokë. Kur të arrijë premtimi i Ditës së Kiametit, do t’ju sjellim të përzier”.]]></translation>
<footnotes></footnotes>
</aya>
<aya number="105">
<translation><![CDATA[Ne e kemi shpallur Kuranin me të vërtetën dhe ai ka zbritur me të vërtetën. Ne të kemi dërguar ty (Muhamed) vetëm si përcjellës të lajmeve të mira dhe paralajmërues.]]></translation>
<footnotes></footnotes>
</aya>
<aya number="106">
<translation><![CDATA[Ky është një Kuran, që Ne e kemi ndarë pjesë-pjesë, që ti t’ua mësosh njerëzve pak nga pak, duke e shpallur atë kohë pas kohe.]]></translation>
<footnotes></footnotes>
</aya>
<aya number="107">
<translation><![CDATA[Thuaj: “Besoni në të (Kuranin) apo nuk besoni, ata që u është dhënë dijenia para (shpalljes së) tij, bien në sexhde me fytyrat përtokë, kur ai u lexohet,]]></translation>
<footnotes></footnotes>
</aya>
<aya number="108">
<translation><![CDATA[dhe thonë: “Qoftë i lavdëruar Zoti ynë! Me të vërtetë, premtimi i Zotit është plotësuar!”]]></translation>
<footnotes></footnotes>
</aya>
<aya number="109">
<translation><![CDATA[Ata bien me fytyrë përtokë, duke qarë dhe ai (leximi i Kuranit) ua rrit përuljen.]]></translation>
<footnotes></footnotes>
</aya>
<aya number="110">
<translation><![CDATA[Thuaj: “Thirrni Allahun ose thirrni të Gjithëmëshirshmin, me cilindo emër që ta thirrni ju Atë, Ai ka emrat më të bukur. Gjatë namazit, mos lexo (Kuran) me zë të lartë dhe as me zë tepër të ulët, por kërko një rrugë të mesme.”]]></translation>
<footnotes></footnotes>
</aya>
<aya number="111">
<translation><![CDATA[Thuaj: “Çdo lavd e falënderim i përket Allahut, i Cili nuk ka bir, nuk ka ortak në pushtet dhe nuk është i pafuqishëm, që të ketë nevojë për ndihmës” dhe madhëroje Atë, duke ngritur lart madhështinë Tij!”]]></translation>
<footnotes></footnotes>
</aya>
</sura>
<sura number="18">
<aya number="1">
<translation><![CDATA[Çdo lavd dhe falënderim i përket Allahut, i Cili i shpalli robit të Vet (Muhamedit) një Libër të dëlirë nga çdo shtrembërim,]]></translation>
<footnotes></footnotes>
</aya>
<aya number="2">
<translation><![CDATA[(një libër) të drejtë, për të paralajmëruar nëpërmjet tij, dënim të ashpër (për jobesimtarët) dhe për t’u dhënë lajmin e mirë besimtarëve, të cilët bëjnë vepra të mira, se për ta do të ketë një shpërblim të bukur (Xheneti),]]></translation>
<footnotes></footnotes>
</aya>
<aya number="3">
<translation><![CDATA[në të cilin do të qëndrojnë përherë,]]></translation>
<footnotes></footnotes>
</aya>
<aya number="4">
<translation><![CDATA[si dhe për të paralajmëruar ata që thonë: “Allahu ka një bir”.]]></translation>
<footnotes></footnotes>
</aya>
<aya number="5">
<translation><![CDATA[Ata nuk kanë kurrfarë dijenie për këtë, as etërit e tyre. Sa fjalë e rëndë është ajo që del nga goja e tyre! Ata flasin vetëm gënjeshtra.]]></translation>
<footnotes></footnotes>
</aya>
<aya number="6">
<translation><![CDATA[A mos vallë do të vrasësh veten nga pikëllimi, nëse ata nuk besojnë në këtë Fjalë (Kuran)?]]></translation>
<footnotes></footnotes>
</aya>
<aya number="7">
<translation><![CDATA[Çdo gjë që gjendet në Tokë, Ne e kemi bërë stoli për të, për të provuar se kush prej tyre punon më mirë.]]></translation>
<footnotes></footnotes>
</aya>
<aya number="8">
<translation><![CDATA[Dhe, Ne do ta bëjmë të shkretë gjithçka, që gjendet në të.]]></translation>
<footnotes></footnotes>
</aya>
<aya number="9">
<translation><![CDATA[Vallë, a mendon ti se banorët e Shpellës[180] dhe Rakimit[181] ishin një çudi nga mrekullitë Tona?]]></translation>
<footnotes><![CDATA[[180] Banorët e Shpellës ishin disa të rinj monoteistë, të arratisur nga qyteti i tyre, për t’i shpëtuar persekutimit të një tirani pagan, që donte t’i detyronte të hiqnin dorë nga besimi i tyre. Për të ruajtur pastërtinë e këtij besimi, ata u strehuan në një shpellë jashtë qytetit dhe iu dorëzuan mëshirës hyjnore. Allahu i Madhëruar i bëri të flenë për treqind vjet dhe i zgjoi, kur gjendja në qytet kishte ndryshuar: banorët e tij ishin bërë monoteistë dhe qyteti qeverisej nga një mbret i urtë e i devotshëm. Ringjalljen e tyre Allahu e bëri mrekulli për banorët e qytetit (dhe për tërë njerëzimin) që vërtetonte ringjalljen e plotë, ngaqë ata ishin ndarë në dy grupe: njëri grup thoshte se ishte veç shpirti ai që ringjallej, kurse grupi tjetër thoshte se ringjallej edhe trupi.
[181] Rakim mund të jetë emri i një lumi që kalonte pranë Shpellës ose një tabelë në hyrje të Shpellës me emrat e banorëve të saj, ose emri i qenit të tyre.]]></footnotes>
</aya>
<aya number="10">
<translation><![CDATA[Kur disa djelmosha u strehuan në shpellë dhe thanë: “O Zoti ynë, na jep mëshirë nga ana Jote dhe përgatitna për sjellje të drejtë!”]]></translation>
<footnotes></footnotes>
</aya>
<aya number="11">
<translation><![CDATA[Ne ua mbyllëm veshët atyre (duke i lënë të flinin) në shpellë për shumë vjet.]]></translation>
<footnotes></footnotes>
</aya>
<aya number="12">
<translation><![CDATA[Pastaj i ngritëm, për të marrë vesh se cili nga të dyja grupet do ta vlerësonte më mirë sa kohë kishin qenë të strehuar.]]></translation>
<footnotes></footnotes>
</aya>
<aya number="13">
<translation><![CDATA[Ne po ta tregojmë ty historinë e tyre sipas së vërtetës. Ata ishin djelmosha që besonin në Zotin e tyre dhe Ne i forcuam në rrugën e drejtë.]]></translation>
<footnotes></footnotes>
</aya>
<aya number="14">
<translation><![CDATA[Ne i forcuam zemrat e tyre, kur u ngritën e thanë: “Zoti ynë është Zoti i qiejve dhe i Tokës. Ne nuk do t’i lutemi asnjë zoti tjetër, përveç Tij, sepse atëherë do të thoshim një gënjeshtër të madhe.]]></translation>
<footnotes></footnotes>
</aya>
<aya number="15">
<translation><![CDATA[Ky populli ynë ka zgjedhur në vend të Tij zota të tjerë, ndonëse ata nuk u sjellin dot asnjë provë të qartë. E kush është keqbërës më i madh, se ai që trillon gënjeshtra për Allahun?]]></translation>
<footnotes></footnotes>
</aya>
<aya number="16">
<translation><![CDATA[Kur ju t’i lini ata dhe gjithçka që adhurojnë në vend të Allahut, gjeni strehë në shpellë: Zoti juaj do t’ju mbulojë me mëshirën e Tij dhe do t’ju përgatisë mënyrën nga e cila do të keni dobi”.[182]]]></translation>
<footnotes><![CDATA[[182] Në vargun 16, ligjërimi është në vetën e dytë shumës, por këto janë fjalët që të rinjtë i drejtonin njëri-tjetrit. Kjo është një nga strukturat sintaksore të arabishtes.]]></footnotes>
</aya>
<aya number="17">
<translation><![CDATA[Ti (o Muhamed) do ta kishe parë Diellin kur lindte, se si anohej nga e djathta e shpellës së tyre dhe, kur perëndonte, ata i linte në anën e majtë, ndërkohë që ata gjendeshin në mesin e saj.[183] Kjo është nga shenjat e Allahut. Sa për atë, që Allahu e udhëzon në rrugë të drejtë, pikërisht ai është i udhëzuari. E sa për atë, që Ai e lë në humbje, ti, me siguri, nuk do të mund t’i gjesh mbrojtës që ta udhëzojë.]]></translation>
<footnotes><![CDATA[[183] Pra, Allahu e kishte bërë diellin të lëvizte në mënyrë të atillë, që rrezet e tij, të mos hynin në shpellë, për të mos e nxehur shumë atë.]]></footnotes>
</aya>
<aya number="18">
<translation><![CDATA[Dhe (po të kishe qenë atje), do të mendoje se ata ishin zgjuar, por ata ishin në gjumë. Ne i rrotullonim ata herë në krah të djathtë e herë në të majtë, kurse qeni i tyre rrinte shtrirë me dy këmbët e para në hyrje të shpellës. Sikur t’i kishe parë, ti do të ikje nga ata dhe do të të kaplonte frika.]]></translation>
<footnotes></footnotes>
</aya>
<aya number="19">
<translation><![CDATA[Kështu pra, Ne i zgjuam që të pyesnin njëri-tjetrin. Njëri nga ata tha: “Sa keni ndenjur (në gjumë?)” - U përgjigjën: “Kemi qëndruar një ditë a një pjesë të ditës”. Disa thanë: “Zoti juaj e di më mirë se sa keni ndenjur. Dërgoni njërin prej jush në qytet me këtë monedhë argjendi tuajën e le të shikojë se cili ushqim është më i pastër. Le t’ju sjellë diçka prej tij, le të sillet mirë dhe askush të mos marrë vesh për ju.]]></translation>
<footnotes></footnotes>
</aya>
<aya number="20">
<translation><![CDATA[Me të vërtetë, nëse ju zbulojnë, ata do t’ju gjuajnë me gurë ose do t’ju kthejnë (me forcë) në fenë e tyre dhe atëherë nuk do të shpëtoni kurrsesi”![184]]]></translation>
<footnotes><![CDATA[[184] Të rinjtë flasin ndërmjet tyre. Shih shënimin për vargun 16 në lidhje me përdorimin e vetës së dytë të numrit shumës në gjuhën arabe.]]></footnotes>
</aya>
<aya number="21">
<translation><![CDATA[Dhe kështu, Ne bëmë që ata të zbuloheshin, me qëllim që të dihej se premtimi i Allahut është i vërtetë dhe, që të mos ketë asnjë dyshim për Orën (e Kiametit, se ajo do të vijë). Kur ata (banorët e qytetit) po haheshin me njëri-tjetrin për këtë rast, disa thoshin: “Ndërtojini atyre (në hyrje të shpellës) një ndërtesë! Zoti i tyre i njeh më mirë ata”. Ata që e fituan çështjen e tyre, thanë: “Ne do të ndërtojmë një faltore mbi ta!”]]></translation>
<footnotes></footnotes>
</aya>
<aya number="22">
<translation><![CDATA[Do të thonë: “Ata ishin tre veta e qeni i tyre ishte i katërti”. Disa do të thonë: “Ata ishin pesë veta e qeni i tyre ishte i gjashti”, duke hamendësuar për atë që është e fshehtë; kurse të tjerë do të thonë: “Ata ishin shtatë veta e qeni i tyre ishte i teti”. Thuaj (o Muhamed): “Zoti im e di më mirë numrin e tyre. Vetëm pak veta dinë diçka rreth tyre”. Dhe mos polemizo rreth tyre, përveçse në mënyrë të përciptë dhe për ata mos pyet askënd!]]></translation>
<footnotes></footnotes>
</aya>
<aya number="23">
<translation><![CDATA[Asnjëherë mos thuaj, për çfarëdo gjëje qoftë, se: “Me siguri që nesër do ta bëj këtë”]]></translation>
<footnotes></footnotes>
</aya>
<aya number="24">
<translation><![CDATA[pa shtuar “Në dashtë Allahu!” Dhe, kur të harrosh (të thuash “në dashtë Allahu”) - kujtoje Zotin tënd e thuaj: “Shpresoj se Zoti im do të më udhëzojë në atë që është më e mirë dhe më e dobishme nga kjo”.]]></translation>
<footnotes></footnotes>
</aya>
<aya number="25">
<translation><![CDATA[Ata qëndruan në shpellën e tyre treqind vjet (diellorë), duke shtuar nëntë (për vitet hënore).]]></translation>
<footnotes></footnotes>
</aya>
<aya number="26">
<translation><![CDATA[Thuaj (o Muhamed): “Allahu e di më mirë sa kanë qëndruar. Atij i përket fshehtësia e qiejve dhe e Tokës. Eh, sa mirë sheh Ai çdo gjë dhe sa mirë që dëgjon! Njerëzit nuk kanë tjetër mbrojtës përveç Atij dhe Ai nuk e ndan me askënd pushtetin e Vet.”]]></translation>
<footnotes></footnotes>
</aya>
<aya number="27">
<translation><![CDATA[Dhe lexo atë që të është shpallur ty nga Libri i Zotit tënd! Askush nuk mund t’i ndryshojë fjalët e Tij dhe ti nuk ke për të gjetur kurrfarë strehe, përveçse tek Ai.]]></translation>
<footnotes></footnotes>
</aya>
<aya number="28">
<translation><![CDATA[Dhe qëndro me ata që i luten Zotit të vet në mëngjes dhe mbrëmje, duke dëshiruar Fytyrën (kënaqësinë) e Tij dhe mos i shmang sytë nga ata (tek të tjerët), duke dëshiruar stolitë e shkëlqimin e kësaj jete. Mos dëgjo atë zemrën e të cilit ia kemi lënë mospërfillëse ndaj përmendjes Sonë e, që shkon pas dëshirave të veta, duke shkelur çdo kufi në veprimet e veta.]]></translation>
<footnotes></footnotes>
</aya>
<aya number="29">
<translation><![CDATA[Dhe thuaj: “E vërteta është nga Zoti juaj. Kush të dojë, le të besojë e kush të dojë, le të mohojë”. Ne kemi përgatitur për mohuesit keqbërës një zjarr, që do t’i rrethojë nga të gjitha anët (si çadra). Nëse do të kërkojnë ndihmë, do t’u jepet një ujë si xehja e shkrirë, që do t’ua përcëllojë fytyrat. Sa pije e tmerrshme është ajo e sa strehim i keq është ai (zjarri)!]]></translation>
<footnotes></footnotes>
</aya>
<aya number="30">
<translation><![CDATA[Sa për ata që besojnë dhe bëjnë vepra të mira, sigurisht që Ne nuk do t’ua humbim shpërblimin punëmirëve.]]></translation>
<footnotes></footnotes>
</aya>
<aya number="31">
<translation><![CDATA[Pikërisht atyre u përket Xheneti i Adnit, nëpër të cilin rrjedhin lumenj. Ata do të stolisen atje me byzylykë ari dhe do të vishen me rroba të gjelbra prej mëndafshi të hollë dhe armaçi, duke ndenjur të mbështetur në shtretër të lartë. Sa shpërblim i mrekullueshëm dhe sa vendbanim i bukur!]]></translation>
<footnotes></footnotes>
</aya>
<aya number="32">
<translation><![CDATA[Dhe jepu atyre si shembull ndodhinë e dy njerëzve. Njërit prej tyre Ne i kishim dhënë dy kopshte vreshtash, që i kishim rrethuar me hurma e midis tyre kishim bërë fusha drithi.]]></translation>
<footnotes></footnotes>
</aya>
<aya number="33">
<translation><![CDATA[Të dy kopshtet jepnin frutat e veta, pa u munguar asgjë dhe bëmë që midis tyre të rridhte një lumë.]]></translation>
<footnotes></footnotes>
</aya>
<aya number="34">
<translation><![CDATA[Ai pati prodhim të bollshëm dhe i tha shokut të vet, duke biseduar me të: “Unë kam më shumë pasuri se ti dhe kam rreth më të fortë!”]]></translation>
<footnotes></footnotes>
</aya>
<aya number="35">
<translation><![CDATA[Pastaj hyri në kopshtin e vet dhe, duke qenë i padrejtë me vetveten, tha: “Unë nuk mendoj se kjo do të shkatërrohet ndonjëherë]]></translation>
<footnotes></footnotes>
</aya>
<aya number="36">
<translation><![CDATA[dhe nuk mendoj se do të arrijë ndonjëherë Ora (e Kiametit). Por, edhe nëse do të më kthejnë te Zoti im, sigurisht që do të gjej një vend më të mirë se ky (kopsht)”!]]></translation>
<footnotes></footnotes>
</aya>
<aya number="37">
<translation><![CDATA[Shoku i tij i tha, duke biseduar me të: “A e mohon ti Atë, i Cili të ka krijuar nga dheu, pastaj nga pika e farës dhe të bëri më në fund njeri të plotë?!]]></translation>
<footnotes></footnotes>
</aya>
<aya number="38">
<translation><![CDATA[Sa për mua, unë besoj se Allahu është Zoti im dhe Zotit tim unë nuk i shoqëroj askënd (në adhurim).]]></translation>
<footnotes></footnotes>
</aya>
<aya number="39">
<translation><![CDATA[Do të ishte më mirë për ty sikur të kishe thënë, kur hyre në kopshtin tënd: “Kështu ka dashur Allahu! Nuk ka fuqi përveçse nëpërmjet Allahut.” Nëse ti sheh se unë kam më pak pasuri dhe pasardhës,]]></translation>
<footnotes></footnotes>
</aya>
<aya number="40">
<translation><![CDATA[dije, Zoti im, mund të më japë diçka më të mirë se kopshti yt, ndërsa në kopshtin tënd mund të dërgojë një shkatërrim nga qielli e të gdhijë rrafsh pa asgjë,]]></translation>
<footnotes></footnotes>
</aya>
<aya number="41">
<translation><![CDATA[ose, të bëjë që uji i tij (kopshtit), të humbasë në thellësi e të mos mund ta gjesh kurrë më”.]]></translation>
<footnotes></footnotes>
</aya>
<aya number="42">
<translation><![CDATA[Dhe pasuria e tij (e mohuesit) u shkatërrua, kurse ai i rrihte duart për gjithçka që kishte shpenzuar në të (pronën e vet) - e që tashmë ishte shkretuar nga rrënjët -, dhe thërriste: “Ah! Sikur të mos i kisha shoqëruar Zotit tim askënd!”]]></translation>
<footnotes></footnotes>
</aya>
<aya number="43">
<translation><![CDATA[Kështu, ai nuk pati kurrfarë rrethi që ta ndihmonte kundër Allahut dhe as që ishte në gjendje të mbronte vetveten.]]></translation>
<footnotes></footnotes>
</aya>
<aya number="44">
<translation><![CDATA[Në një rast të tillë, mbrojtja vjen vetëm nga Allahu, i Vërteti. Ai është më i miri për të shpërblyer dhe jep përfundimin më të mirë.]]></translation>
<footnotes></footnotes>
</aya>
<aya number="45">
<translation><![CDATA[Jepu atyre shembullin e jetës së kësaj bote: ajo është si uji që Ne e lëshojmë nga qielli; bimësia në tokë përzihet me të, por pastaj bëhet si bar i thatë të cilin e shpërndan era. Allahu është i Fuqishëm për çdo gjë!]]></translation>
<footnotes></footnotes>
</aya>
<aya number="46">
<translation><![CDATA[Pasuria dhe djemtë janë stoli e jetës së kësaj bote. Por veprat e mira që mbeten përherë, janë më të mira te Zoti yt sa i përket shpërblimit dhe, janë më të mira sa i përket shpresës (për shpëtim).]]></translation>
<footnotes></footnotes>
</aya>
<aya number="47">
<translation><![CDATA[Ditën, kur Ne do t’i shkulim malet, do ta shohësh tokën të zhveshur dhe do t’i tubojmë të gjithë njerëzit, pa lënë askënd prapa.]]></translation>
<footnotes></footnotes>
</aya>
<aya number="48">
<translation><![CDATA[Ata do të sillen të radhitur para Zotit tënd (e do t’u thuhet): “Tashmë Na erdhët, ashtu siç ju krijuam herën e parë, ndonëse ju (o jobesimtarë) pretendonit se nuk do t’ju caktonim një takim (ringjalljen)”.]]></translation>
<footnotes></footnotes>
</aya>
<aya number="49">
<translation><![CDATA[Dhe Libri (i veprave të tyre) do t’u vihet përpara, e do t’i shohësh gjynahqarët se si do të tmerrohen nga ato që gjenden në të dhe do të thonë: “Të mjerët ne! Çfarë është ky libër që nuk paska lënë asnjë vepër të madhe apo të vogël pa e shënuar”. Aty do të gjejnë të shënuar gjithçka që kanë punuar. Zoti yt nuk i bën padrejtësi askujt.]]></translation>
<footnotes></footnotes>
</aya>
<aya number="50">
<translation><![CDATA[Kur u thamë engjëjve: “Përuluni në sexhde para Ademit”, ata u përulën, përveç Iblisit. Ai ishte një nga xhindet dhe nuk iu bind urdhrit të Zotit të vet. Atëherë, a do ta merrnit atë dhe pasardhësit e tij për mbrojtës në vendin Tim, edhe pse ata janë armiqtë tuaj?! Sa këmbim i shëmtuar që është ky për keqbërësit!]]></translation>
<footnotes></footnotes>
</aya>
<aya number="51">
<translation><![CDATA[Unë nuk i bëra ata dëshmitarë të krijimit të qiejve dhe të Tokës e as të krijimit të vetë atyre; dhe, sigurisht që Unë nuk mund t’i marr si ndihmës ata që çojnë të tjerët në humbje.]]></translation>
<footnotes></footnotes>
</aya>
<aya number="52">
<translation><![CDATA[Ditën, kur Ai do të thotë: “Thirrini ata që ju mendoni se janë shokët e Mi”, ata do t’i thërrasin, por nuk do të marrin përgjigje prej tyre dhe, Ne, do të vendosim ndërmjet tyre barrierë.]]></translation>
<footnotes></footnotes>
</aya>
<aya number="53">
<translation><![CDATA[Të ligjtë do të shohin zjarrin dhe do të binden, se me të vërtetë, do të bien në të dhe nuk do të gjejnë largim prej atij.]]></translation>
<footnotes></footnotes>
</aya>
<aya number="54">
<translation><![CDATA[Sigurisht, në këtë Kuran, Ne u kemi shpjeguar njerëzve çdo lloj shembulli, por njeriu kundërshton më tepër se çdo krijesë tjetër.]]></translation>
<footnotes></footnotes>
</aya>
<aya number="55">
<translation><![CDATA[Çfarë i pengon njerëzit të besojnë, kur u vjen udhëzimi - dhe të kërkojnë falje nga Zoti i tyre?! Apo presin vetëm që të pësojnë fatin e popujve të parë ose që t’u vijë dënimi i hapët?!]]></translation>
<footnotes></footnotes>
</aya>
<aya number="56">
<translation><![CDATA[Ne i çojmë të dërguarit vetëm si përcjellës të lajmit të mirë dhe paralajmërues. Por mohuesit (e besimit) polemizojnë me argumente të rreme për ta dobësuar të Vërtetën, ndërsa shenjat dhe paralajmërimet e Mia i marrin për tallje.]]></translation>
<footnotes></footnotes>
</aya>
<aya number="57">
<translation><![CDATA[Kush është më i padrejtë se ai që, kur ia kujtojnë shpalljet e Zotit të vet, largohet nga ato dhe harron se ç’kanë bërë duart e tij më parë?! Ne kemi vënë perde në zemrat e tyre, që të mos e kuptojnë atë (Kuranin), dhe ua kemi rënduar veshët. Edhe sikur ti t’i thërrasësh ata në rrugën e drejtë, ata kurrë nuk do të udhëzohen.]]></translation>
<footnotes></footnotes>
</aya>
<aya number="58">
<translation><![CDATA[Por Zoti yt është Falësi plot mëshirë. Sikur t’i dënonte ata për çfarë kanë bërë, Ai do t’ua shpejtonte dënimin. Por ata i pret një çast i caktuar, nga i cili kurrë nuk do të shpëtojnë.]]></translation>
<footnotes></footnotes>
</aya>
<aya number="59">
<translation><![CDATA[Ato qytete[185] Ne i shkatërruam kur banorët e tyre bënë të këqija dhe, për shkatërrimin e tyre, Ne kishim caktuar një afat.]]></translation>
<footnotes><![CDATA[[185] Vargu bën fjalë për qytetet e shkatërruara të fiseve Ad e Themud, të popullit të Lutit etj., që u shkatërruan për shkak të ligësisë dhe shthurjes së banorëve të tyre.]]></footnotes>
</aya>
<aya number="60">
<translation><![CDATA[(Kujto) kur Musai i tha djaloshit që e shoqëronte: “Nuk do të pushoj së ecuri, derisa të arrij në vendin ku takohen dy detet, edhe nëse do të më duhet të udhëtoj për shumë kohë.”]]></translation>
<footnotes></footnotes>
</aya>
<aya number="61">
<translation><![CDATA[Dhe, kur arritën në vendin, ku bashkoheshin dy detet, ata e harruan peshkun e tyre dhe ai rrëshqiti në det, duke e hapur atë si tunel.]]></translation>
<footnotes></footnotes>
</aya>
<aya number="62">
<translation><![CDATA[Kur kaluan më tej, Musai i tha shoqëruesit të vet: “Na jep drekën tonë, sepse jemi lodhur nga ky udhëtimi ynë”.]]></translation>
<footnotes></footnotes>
</aya>
<aya number="63">
<translation><![CDATA[Ai u përgjigj: “Shiko! Kur ndaluam tek ai shkëmbi, unë e harrova peshkun. Vetëm djalli më bëri ta harroj e nuk ta thashë se peshku mori rrugën nga deti në mënyrë të habitshme!”]]></translation>
<footnotes></footnotes>
</aya>
<aya number="64">
<translation><![CDATA[(Musai) tha: “Kjo është ajo që po kërkojmë”. Andaj u kthyen nëpër gjurmët e veta,]]></translation>
<footnotes></footnotes>
</aya>
<aya number="65">
<translation><![CDATA[dhe gjetën një prej robërve Tanë,[186] të cilit i patëm dhuruar mëshirë prej Nesh dhe i kishim mësuar nga ana Jonë dije.]]></translation>
<footnotes><![CDATA[[186] Sipas transmetimeve të vërteta nga Profeti Muhamed (a.s.), njeriu për të cilin bën fjalë ky varg quhej Hidër.]]></footnotes>
</aya>
<aya number="66">
<translation><![CDATA[Musai i tha atij: “A mund të të pasoj ty, që të më mësosh edhe mua diçka prej diturisë së drejtë që të është dhënë ty?”]]></translation>
<footnotes></footnotes>
</aya>
<aya number="67">
<translation><![CDATA[Ai u përgjigj: “Ti nuk mund të durosh dot me mua!]]></translation>
<footnotes></footnotes>
</aya>
<aya number="68">
<translation><![CDATA[E si mund të durosh (pa pyetur) para diçkaje për të cilën nuk di asgjë”?]]></translation>
<footnotes></footnotes>
</aya>
<aya number="69">
<translation><![CDATA[(Musai) tha: “Do të më gjesh të durueshëm, në dashtë Allahu e nuk do të të kundërshtoj për asgjë.”]]></translation>
<footnotes></footnotes>
</aya>
<aya number="70">
<translation><![CDATA[(Hidri) i tha: “Nëse vjen pas meje, mos më pyet për asgjë, derisa të ta shpjegoj unë!”]]></translation>
<footnotes></footnotes>
</aya>
<aya number="71">
<translation><![CDATA[Dhe kështu, u nisën. Kur hipën në një anije, ai (Hidri) hapi një vrimë poshtë. (Musai) tha: “Mos vallë, e hape vrimën për t’i mbytur udhëtarët e saj? Me të vërtetë, ke bërë punë të shumë të keqe”.]]></translation>
<footnotes></footnotes>
</aya>
<aya number="72">
<translation><![CDATA[(Hidri) i tha: “A nuk të thashë se ti nuk mund të durosh me mua?”]]></translation>
<footnotes></footnotes>
</aya>
<aya number="73">
<translation><![CDATA[Ai u përgjigj: “Mos më qorto për atë që harrova dhe mos më ngarko me vështirësi në punët e mia!”]]></translation>
<footnotes></footnotes>
</aya>
<aya number="74">
<translation><![CDATA[Dhe që të dy vazhduan të ecin, derisa takuan një djalosh, të cilin ai (Hidri) e vrau. Tha (Musai): “Përse vrave një njeri të pafajshëm që nuk ka vrarë askënd?! Vërtet që ke bërë një punë të tmerrshme”!]]></translation>
<footnotes></footnotes>
</aya>
<aya number="75">
<translation><![CDATA[Ai u përgjigj: “A nuk të thashë se ti nuk mund të durosh me mua?”]]></translation>
<footnotes></footnotes>
</aya>
<aya number="76">
<translation><![CDATA[(Musai) tha: “Nëse pas kësaj do të të pyes sërish për çfarëdo gjëje, atëherë mos më mbaj më në shoqërinë tënde! Tashmë ke arsye (të mjaftueshme) nga ana ime (për t’u ndarë prej meje)!”]]></translation>
<footnotes></footnotes>
</aya>
<aya number="77">
<translation><![CDATA[Dhe që të dy vazhduan të ecin, derisa arritën në një fshat dhe u kërkuan banorëve të tij, që t’u jepnin për të ngrënë, por ata nuk i pranuan mysafirë. Aty ndeshën një mur që ishte duke u rrëzuar dhe ai (Hidri) e drejtoi. (Musai) tha: “Sikur të kishe dashur ti, mund të kërkoje shpërblim për këtë.”]]></translation>
<footnotes></footnotes>
</aya>
<aya number="78">
<translation><![CDATA[Ai tha: “Kjo është ndarja ndërmjet meje dhe teje. Unë do t’i shpjegoj ty ato gjëra për të cilat nuk munde të durosh.]]></translation>
<footnotes></footnotes>
</aya>
<aya number="79">
<translation><![CDATA[Sa i përket anijes, ajo ishte pronë e disa të varfërve, që punonin në det. Unë desha ta dëmtoj, sepse prapa tyre gjendej një mbret i cili merrte me dhunë çdo anije të mirë.]]></translation>
<footnotes></footnotes>
</aya>
<aya number="80">
<translation><![CDATA[Sa për djaloshin, prindërit e tij ishin besimtarë. Ne e dinim se (dashuria për të) do t’i çonte ata në të keqe dhe mohim,]]></translation>
<footnotes></footnotes>
</aya>
<aya number="81">
<translation><![CDATA[dhe dëshiruam që Zoti i tyre, në vend të atij t’u jepte një më të mirë, më të pastër dhe më të mëshirshëm.]]></translation>
<footnotes></footnotes>
</aya>
<aya number="82">
<translation><![CDATA[E, sa i përket murit, ai u takonte dy djelmoshave jetimë në qytet dhe, nën të gjendej një thesar i tyre. Babai i tyre kishte qenë njeri i mirë, prandaj Zoti yt dëshiroi që ata të arrinin moshën e pjekurisë e ta nxirrnin thesarin e tyre, si mëshirë nga Zoti yt. Unë këtë nuk e kam bërë sipas gjykimit tim. Ky është shpjegimi i asaj, për të cilën ti s’munde të duroje!]]></translation>
<footnotes></footnotes>
</aya>
<aya number="83">
<translation><![CDATA[Ata (hebrenjtë) të pyesin ty (Muhamed) për Dhulkarnejnin, thuaj: “Unë do t’ju tregoj disa lajme për të.”]]></translation>
<footnotes></footnotes>
</aya>
<aya number="84">
<translation><![CDATA[Ne i dhamë atij mundësi në Tokë dhe i dhamë mjete e rrugë për të arritur çdo gjë,]]></translation>
<footnotes></footnotes>
</aya>
<aya number="85">
<translation><![CDATA[kështu që ai u nis në një rrugë.]]></translation>
<footnotes></footnotes>
</aya>
<aya number="86">
<translation><![CDATA[Kur arriti në vendin e perëndimit të diellit, pa se ai po ulej në një burim të zi balte dhe në afërsi të tij gjeti një popull. Ne thamë: “O Dhulkarnejn, mund t’i ndëshkosh ata ose mund t’u bësh mirë atyre.”]]></translation>
<footnotes></footnotes>
</aya>
<aya number="87">
<translation><![CDATA[Ai tha: “Sa i përket atij që bën të këqija, Ne do ta ndëshkojmë e pastaj do të kthehet te Zoti i vet, i Cili do ta ndëshkojë me një dënim të rëndë.]]></translation>
<footnotes></footnotes>
</aya>
<aya number="88">
<translation><![CDATA[Sa për atë që beson dhe bën vepra të mira, atij i takon shpërblimi më i mirë dhe do t’i premtojmë atij lehtësira.”]]></translation>
<footnotes></footnotes>
</aya>
<aya number="89">
<translation><![CDATA[Pastaj ndoqi një rrugë tjetër.]]></translation>
<footnotes></footnotes>
</aya>
<aya number="90">
<translation><![CDATA[Kur arriti në vendin e lindjes së diellit, Ai e pa të lindte mbi një popull, të cilit Ne nuk i kishim dhënë gjë, për t’u mbrojtur nga dielli.]]></translation>
<footnotes></footnotes>
</aya>
<aya number="91">
<translation><![CDATA[Kështu ndodhi dhe Ne dinim gjithçka për të.]]></translation>
<footnotes></footnotes>
</aya>
<aya number="92">
<translation><![CDATA[Pastaj mori një rrugë tjetër.]]></translation>
<footnotes></footnotes>
</aya>
<aya number="93">
<translation><![CDATA[Derisa, kur arriti në mes dy malesh, gjeti rrëzë tyre një popull, i cili pothuaj nuk kuptonte asnjë të folme.]]></translation>
<footnotes></footnotes>
</aya>
<aya number="94">
<translation><![CDATA[Ata thanë: “O Dhulkarnejn, vërtet, Jexhuxhët dhe Mexhuxhët janë ngatërrestarë në Tokë. A të të japim një pagesë që të ndërtosh një pendë midis nesh dhe atyre?”]]></translation>
<footnotes></footnotes>
</aya>
<aya number="95">
<translation><![CDATA[Ai tha: “Ajo të cilën ma ka mundësuar Zoti im, është më e mirë (nga pagesa juaj), por më ndihmoni mua me krahë! Do të ndërtoj një pendë midis jush e atyre.]]></translation>
<footnotes></footnotes>
</aya>
<aya number="96">
<translation><![CDATA[Më sillni blloqe hekuri!” Dhe, kur ai i rrafshoi dy anët e thepisura të maleve, tha: “Fryjini zjarrit, derisa hekuri të skuqet si zjarri.” Pastaj tha: “Më sillni bakër të shkrirë që ta hedh në të.”]]></translation>
<footnotes></footnotes>
</aya>
<aya number="97">
<translation><![CDATA[Kështu, ata (Jexhuxhët dhe Mexhuxhët) nuk mundën që ta kapërcenin pendën dhe as nuk mundën që të hapnin vrimë në të.]]></translation>
<footnotes></footnotes>
</aya>
<aya number="98">
<translation><![CDATA[Ai tha: “Kjo është mëshirë nga Zoti im! Kur të vijë premtimi[187] i Zotit tim, Ai do ta rrafshojë atë (pendën). Premtimi i Zotit tim është (gjithnjë) i vërtetë.]]></translation>
<footnotes><![CDATA[[187] Dita e Kiametit.]]></footnotes>
</aya>
<aya number="99">
<translation><![CDATA[Atë Ditë, Ne do të bëjmë, që të vërshojnë njëri mbi tjetrin si valët (e detit) dhe do t’i fryhet Surit e do t’i tubojmë, që të gjithë së bashku.]]></translation>
<footnotes></footnotes>
</aya>
<aya number="100">
<translation><![CDATA[Atë ditë do t’ua tregojmë haptazi Xhehenemin mohuesve,]]></translation>
<footnotes></footnotes>
</aya>
<aya number="101">
<translation><![CDATA[të cilët i kishin sytë të mbuluar para këshillave të Mia dhe të cilët nuk mund të dëgjonin.]]></translation>
<footnotes></footnotes>
</aya>
<aya number="102">
<translation><![CDATA[Vallë, a mendojnë mohuesit, se do të mund t’i zgjedhin robërit e Mi si mbrojtës, në vendin Tim?! Ne e kemi përgatitur Xhehenemin si vendbanim për mohuesit.]]></translation>
<footnotes></footnotes>
</aya>
<aya number="103">
<translation><![CDATA[Thuaj: “A doni t’ju lajmëroj për ata që, më së shumti, humbasin nga punët e veta,]]></translation>
<footnotes></footnotes>
</aya>
<aya number="104">
<translation><![CDATA[për ata, përpjekja e të cilëve ka qenë e kotë në jetën e kësaj bote, ndërkohë që mendonin se po bënin vepra të mira?”]]></translation>
<footnotes></footnotes>
</aya>
<aya number="105">
<translation><![CDATA[Këta janë ata, që nuk kanë besuar në shpalljet e Zotit të tyre dhe në takimin me Të. Punët e tyre do të fshihen, andaj Ne nuk do të vëmë kurrfarë peshe për ta (për veprat e tyre), në Ditën e Kiametit.]]></translation>
<footnotes></footnotes>
</aya>
<aya number="106">
<translation><![CDATA[Shpërblimi i tyre do të jetë Xhehenemi për shkak të mohimit të tyre dhe për shkak se talleshin me shenjat e Mia dhe të dërguarit e Mi.]]></translation>
<footnotes></footnotes>
</aya>
<aya number="107">
<translation><![CDATA[Me të vërtetë, ata që besojnë dhe bëjnë vepra të mira, do të kenë për banesa kopshtet e Firdeusit,]]></translation>
<footnotes></footnotes>
</aya>
<aya number="108">
<translation><![CDATA[ku do të qëndrojnë përherë, duke mos dëshiruar asnjë ndryshim.]]></translation>
<footnotes></footnotes>
</aya>
<aya number="109">
<translation><![CDATA[Thuaj: “Sikur deti të ishte bojë për të shkruar fjalët e Zotit tim, sigurisht që ai do të shterej, para se të soseshin fjalët e Zotit tim, edhe sikur Ne të sillnim si ndihmë edhe një det tjetër si ai.”]]></translation>
<footnotes></footnotes>
</aya>
<aya number="110">
<translation><![CDATA[Thuaj: “Unë jam vetëm një vdekatar si ju, që më është shpallur se Zoti juaj është një Zot i Vetëm. Kështu, kush shpreson takimin me Zotin e vet, le të bëjë vepra të mira dhe të mos i shoqërojë askënd në adhurim Zotit të vet!”]]></translation>
<footnotes></footnotes>
</aya>
</sura>
<sura number="19">
<aya number="1">
<translation><![CDATA[Kâf, Hâ, Jâ, Ajn, Sád.]]></translation>
<footnotes></footnotes>
</aya>
<aya number="2">
<translation><![CDATA[Ky është rrëfim për mëshirën e Zotit tënd ndaj robit të Tij - Zekerijas.]]></translation>
<footnotes></footnotes>
</aya>
<aya number="3">
<translation><![CDATA[Kur ai e thirri Zotin e vet me lutje të fshehtë]]></translation>
<footnotes></footnotes>
</aya>
<aya number="4">
<translation><![CDATA[(duke thënë): “O Zoti im! Eshtrat tashmë më janë dobësuar, koka më ndriçon nga thinjat dhe asnjëherë nuk kam mbetur i zhgënjyer nga lutja ime për Ty, o Zoti im!]]></translation>
<footnotes></footnotes>
</aya>
<aya number="5">
<translation><![CDATA[Unë u frikësohem (sjelljeve të) të afërmve të mi pas meje[188], ndërsa bashkëshortja ime është beronjë; andaj, më dhuro nga ana Jote një pasardhës,]]></translation>
<footnotes><![CDATA[[188] Zekerija kishte frikë se, pas vdekjes së tij, adhurimi i Allahut nuk do të kryhej në mënyrën e duhur. Ai nuk kishte një bir që ta trashëgonte funksionin e tij prej kujdestari të Tempullit të Sulejmanit, prandaj iu lut Allahut që t’i dhuronte një trashëgimtar të ndriçuar nga ana e Tij.]]></footnotes>
</aya>
<aya number="6">
<translation><![CDATA[që të më trashëgojë mua dhe familjen e Jakubit. O Zoti im, bëje atë të pëlqyeshëm (për Ty)!”]]></translation>
<footnotes></footnotes>
</aya>
<aya number="7">
<translation><![CDATA[“O Zekerija, Ne po të japim lajmin e mirë për një djalë që do të quhet Jahja. Askujt nuk ia kemi dhënë këtë emër më parë”.]]></translation>
<footnotes></footnotes>
</aya>
<aya number="8">
<translation><![CDATA[Ai tha: “O Zoti im, si mund të kem unë djalë, kur bashkëshortja ime është beronjë dhe unë kam arritur pleqërinë e thellë?!”]]></translation>
<footnotes></footnotes>
</aya>
<aya number="9">
<translation><![CDATA[I tha: “Ashtu ka thënë Zoti yt. Kjo për mua është lehtë. Unë të kam krijuar edhe ty më parë, ndërkohë që nuk ekzistoje”.]]></translation>
<footnotes></footnotes>
</aya>
<aya number="10">
<translation><![CDATA[(Zekerija) tha: “O Zoti im, më jep ndonjë shenjë!” Ai tha: “Shenja jote do të jetë se nuk do të mund të flasësh me njerëzit për tri net, ndonëse do të jesh i shëndoshë.”]]></translation>
<footnotes></footnotes>
</aya>
<aya number="11">
<translation><![CDATA[Ai doli nga faltorja para popullit të vet dhe u bëri me shenjë atyre të lavdëronin Allahun në mëngjes dhe në mbrëmje!]]></translation>
<footnotes></footnotes>
</aya>
<aya number="12">
<translation><![CDATA[(Pasi lindi djali, iu tha): “O Jahja, rroke fort Librin (Teuratin).” Dhe Ne, kur ende ishte fëmijë, i dhamë mençuri,]]></translation>
<footnotes></footnotes>
</aya>
<aya number="13">
<translation><![CDATA[butësi prej Nesh dhe dëlirësi. Ai ishte besimtar i përkushtuar]]></translation>
<footnotes></footnotes>
</aya>
<aya number="14">
<translation><![CDATA[dhe i sjellshëm ndaj prindërve të vet, nuk ishte i ashpër dhe i padëgjueshëm.]]></translation>
<footnotes></footnotes>
</aya>
<aya number="15">
<translation><![CDATA[Paqja qoftë mbi atë ditën kur ka lindur, ditën kur të vdesë dhe në ditën kur do të ringjallet.]]></translation>
<footnotes></footnotes>
</aya>
<aya number="16">
<translation><![CDATA[Dhe trego (o Muhamed) në Libër për Merjemen, kur u tërhoq nga familja e saj në një vend në lindje,]]></translation>
<footnotes></footnotes>
</aya>
<aya number="17">
<translation><![CDATA[duke e fshehur veten nga ata. Ne i dërguam Shpirtin Tonë,[189] i cili iu paraqit asaj si një njeri i plotë.]]></translation>
<footnotes><![CDATA[[189] D.m.th. engjëllin Xhebrail. Allahu e ka quajtur atë “Shpirtin Tonë” për ta nderuar dhe për ta ngritur lart, jo se Xhebraili është pjesë e Qenies Hyjnore. Ai është një prej shpirtrave më të nderuar që ka krijuar Allahu.]]></footnotes>
</aya>
<aya number="18">
<translation><![CDATA[Ajo i tha: “Unë kërkoj që të më mbrojë i Gjithëmëshirshmi prej teje, nëse i frikësohesh Allahut.]]></translation>
<footnotes></footnotes>
</aya>
<aya number="19">
<translation><![CDATA[Ai tha: “Në të vërtetë, unë jam vetëm një i dërguar i Zotit tënd, që të të dhuroj ty një djalë të pastër.”]]></translation>
<footnotes></footnotes>
</aya>
<aya number="20">
<translation><![CDATA[Ajo tha: “Si mund të kem unë djalë, kur asnjë mashkull nuk më ka prekur e nuk jam as e pacipë?!”]]></translation>
<footnotes></footnotes>
</aya>
<aya number="21">
<translation><![CDATA[Iu përgjigj: “Kështu është! Zoti yt ka thënë: ‘Kjo për Mua është e lehtë. Ne do ta bëjmë atë shenjë për njerëzit dhe mëshirë nga ana Jonë’. Dhe kjo është punë e kryer.”]]></translation>
<footnotes></footnotes>
</aya>
<aya number="22">
<translation><![CDATA[Ajo mbeti me barrë e u tërhoq me të në një vend të largët.]]></translation>
<footnotes></footnotes>
</aya>
<aya number="23">
<translation><![CDATA[Dhembjet e lindjes e detyruan atë që të shkonte te trungu i një hurme. Ajo tha: “Ah, sikur të kisha vdekur para kësaj (ngjarjeje) dhe të isha harruar krejt!”]]></translation>
<footnotes></footnotes>
</aya>
<aya number="24">
<translation><![CDATA[Një zë e thirri nga poshtë: “Mos u pikëllo, se Zoti yt të ka bërë një burim uji poshtë teje!]]></translation>
<footnotes></footnotes>
</aya>
<aya number="25">
<translation><![CDATA[Shkunde trungun e palmës, që të bien mbi ty hurma të freskëta!]]></translation>
<footnotes></footnotes>
</aya>
<aya number="26">
<translation><![CDATA[Ha, pi dhe qetësohu. Nëse vëren ndonjë njeri, i thuaj: “Unë jam betuar në të Gjithëmëshirshmin se do të agjëroj, prandaj sot nuk do të flas me askënd.”]]></translation>
<footnotes></footnotes>
</aya>
<aya number="27">
<translation><![CDATA[Dhe u kthye te populli i vet, duke mbajtur fëmijën. Ata i thanë: “O Merjeme, ke bërë diçka të turpshme!]]></translation>
<footnotes></footnotes>
</aya>
<aya number="28">
<translation><![CDATA[O motra e Harunit![190] Babai yt nuk ka qenë njeri i keq, as nëna jote nuk ka qenë grua e shthurur.”]]></translation>
<footnotes><![CDATA[[190] D.m.th. “O grua e virtytshme”. Meqenëse Haruni është një profet i nderuar, i përmendur në Kuran dhe, meqenëse Merjemja rridhte nga fisi i tij, ajo thirret në këtë kontekst me shprehjen “o motra e Harunit”. Në arabisht dhe, në përgjithësi, në gjuhët semitike (hebraisht, aramaisht etj.), shprehje të tilla idiomatike si: “o babai i ...”, “o biri i ...”, “o vëllai i ...” etj., nuk presupozojnë një lidhje të drejtpërdrejtë gjaku, por përdoren për të treguar një përkatësi fisnore ose një përkatësi fisnike.]]></footnotes>
</aya>
<aya number="29">
<translation><![CDATA[Ajo bëri me shenjë nga i biri. Ata thanë: “Si t’i flasim ne fëmijës që është në djep?”]]></translation>
<footnotes></footnotes>
</aya>
<aya number="30">
<translation><![CDATA[Ai (Isai në djep) tha: “Unë jam rob i Allahut. Ai më ka dhënë Librin (Ungjillin), më ka bërë profet]]></translation>
<footnotes></footnotes>
</aya>
<aya number="31">
<translation><![CDATA[dhe më ka bërë të bekuar kudo që të jem. Ai më ka porositur që të falem e të jap zekat sa të jem gjallë]]></translation>
<footnotes></footnotes>
</aya>
<aya number="32">
<translation><![CDATA[dhe që të jem i mirë ndaj nënës sime dhe nuk më ka bërë të ashpër dhe të padëgjueshëm.]]></translation>
<footnotes></footnotes>
</aya>
<aya number="33">
<translation><![CDATA[Le të jetë paqja e shpëtimi mbi mua, në ditën që kam lindur, në ditën që do të vdes dhe në ditën që do të ringjallem!”]]></translation>
<footnotes></footnotes>
</aya>
<aya number="34">
<translation><![CDATA[Ky është Isai, i biri i Merjemes. Kjo është fjala e vërtetë, për të cilën ata dyshojnë dhe diskutojnë.]]></translation>
<footnotes></footnotes>
</aya>
<aya number="35">
<translation><![CDATA[Allahu nuk ka mbetur të marrë dikë për bir. Qoftë i lavdëruar Ai! Kur vendos diçka, Ai vetëm thotë për të “Bëhu!” dhe ajo bëhet.]]></translation>
<footnotes></footnotes>
</aya>
<aya number="36">
<translation><![CDATA[(Isai tha): “Vërtet, Allahu është Zoti im dhe Zoti juaj; andaj adhuroni vetëm Atë! Kjo është udha e drejtë”.]]></translation>
<footnotes></footnotes>
</aya>
<aya number="37">
<translation><![CDATA[E megjithatë, sektet u përçanë në lidhje me atë.[191] Mjerë ata që nuk besojnë për takimin e një Dite të madhe (Ditës së Kiametit)!]]></translation>
<footnotes><![CDATA[[191] Vargu i referohet përçarjeve ekzistuese ndërmjet të krishterëve në kohën e shpalljes së Kuranit.]]></footnotes>
</aya>
<aya number="38">
<translation><![CDATA[E sa mirë do të dëgjojnë e do të shohin atë Ditë, kur do të vijnë te Ne! Por, sot keqbërësit janë në humbje të qartë!]]></translation>
<footnotes></footnotes>
</aya>
<aya number="39">
<translation><![CDATA[Paralajmëroji ata (o Muhamed) për Ditën e Pikëllimit, kur do të japin llogari, ndonëse tani ata janë të shkujdesur dhe nuk besojnë.]]></translation>
<footnotes></footnotes>
</aya>
<aya number="40">
<translation><![CDATA[Vërtet, jemi Ne që e trashëgojmë Tokën dhe gjithçka që gjendet në të dhe ata te Ne do të kthehen.]]></translation>
<footnotes></footnotes>
</aya>
<aya number="41">
<translation><![CDATA[Trego në Libër për Ibrahimin! Ai ishte njeri i së vërtetës dhe profet.]]></translation>
<footnotes></footnotes>
</aya>
<aya number="42">
<translation><![CDATA[Ai i tha të atit: “O babai im, përse adhuron atë që as nuk dëgjon, as nuk sheh e as që mund të të sjellë ndonjë dobi?]]></translation>
<footnotes></footnotes>
</aya>
<aya number="43">
<translation><![CDATA[O babai im, mua më ka ardhur prej diturisë, çfarë s’të ka ardhur ty; andaj ndiqmë mua dhe unë do të të udhëzoj në rrugën e drejtë!]]></translation>
<footnotes></footnotes>
</aya>
<aya number="44">
<translation><![CDATA[O babai im, mos adhuro djallin, sepse ai është gjithmonë i pabindur ndaj të Gjithëmëshirshmit.]]></translation>
<footnotes></footnotes>
</aya>
<aya number="45">
<translation><![CDATA[O babai im, unë kam frikë se mos të vjen ndonjë dënim nga i Gjithëmëshirshmi e kështu të bëhesh i afërm i djallit”!]]></translation>
<footnotes></footnotes>
</aya>
<aya number="46">
<translation><![CDATA[Ai u përgjigj: “O Ibrahim! Si guxon t’i hedhësh poshtë zotat e mi?! Nëse nuk heq dorë, unë do të të mbys me gurë; andaj, largohu prej meje për një kohë të gjatë”!]]></translation>
<footnotes></footnotes>
</aya>
<aya number="47">
<translation><![CDATA[Ibrahimi tha: “Shpëtimi qoftë mbi ty! Do t’i lutem Zotit tim që të të falë. Me të vërtetë, Ai është i mirë me mua.]]></translation>
<footnotes></footnotes>
</aya>
<aya number="48">
<translation><![CDATA[Po largohem nga ju dhe nga gjithçka që ju adhuroni në vend të Allahut. Do t’i lutem Zotin tim, sepse jam i sigurt se nuk do të jem fatkeq me lutjet që ia bëj Zotit tim.”]]></translation>
<footnotes></footnotes>
</aya>
<aya number="49">
<translation><![CDATA[Dhe, kur u largua nga ata dhe nga idhujt që i adhuronin në vend të Allahut, Ne i dhuruam atij Is’hakun dhe Jakubin dhe që të dy i bëmë profetë.]]></translation>
<footnotes></footnotes>
</aya>
<aya number="50">
<translation><![CDATA[Ne u dhuruam atyre mëshirën Tonë dhe bëmë që ata të lavdërohen e të përmenden me nder.]]></translation>
<footnotes></footnotes>
</aya>
<aya number="51">
<translation><![CDATA[Trego në Libër edhe për Musain! Njëmend, Ai ishte i përzgjedhur, ishte i dërguar dhe profet.]]></translation>
<footnotes></footnotes>
</aya>
<aya number="52">
<translation><![CDATA[Ne e thirrëm atë nga ana e djathtë e malit Tur, duke e afruar në një bisedë të fshehtë]]></translation>
<footnotes></footnotes>
</aya>
<aya number="53">
<translation><![CDATA[dhe, nga mëshira Jonë, i dhuruam të vëllanë, Harunin, si profet.]]></translation>
<footnotes></footnotes>
</aya>
<aya number="54">
<translation><![CDATA[Trego në Libër për Ismailin! Vërtet, ai ishte i sinqertë në premtimet e veta, ishte i dërguar dhe profet.]]></translation>
<footnotes></footnotes>
</aya>
<aya number="55">
<translation><![CDATA[Ai e urdhëronte popullin e vet që të falte namazin e të jepte zekatin dhe ishte i mirëpritur te Zoti i vet.]]></translation>
<footnotes></footnotes>
</aya>
<aya number="56">
<translation><![CDATA[Trego në Libër për Idrisin! Ai ishte njeri i së vërtetës dhe profet.]]></translation>
<footnotes></footnotes>
</aya>
<aya number="57">
<translation><![CDATA[Ne e ngritëm atë në vend të lartë.]]></translation>
<footnotes></footnotes>
</aya>
<aya number="58">
<translation><![CDATA[Këta janë ata, të cilët Allahu i begatoi (me hirin e Tij) nga profetët pasardhës të Ademit, të atyre që Ne i mbartëm me Nuhun, nga pasardhësit e Ibrahimit dhe të Israilit dhe nga ata që Ne i udhëzuam dhe i zgjodhëm. Kur iu lexoheshin vargjet e të Gjithëmëshirshmit, binin duke bërë sexhde dhe qanin.]]></translation>
<footnotes></footnotes>
</aya>
<aya number="59">
<translation><![CDATA[Pas atyre erdhën brezni, që e braktisën faljen e namazit dhe ndoqën epshet e veta. Ata do të pësojnë dënimin e madh,]]></translation>
<footnotes></footnotes>
</aya>
<aya number="60">
<translation><![CDATA[përveç atyre që pendohen, që besojnë dhe bëjnë punë të mirë. Këta do të hyjnë në Xhenet dhe nuk do t’u bëhet kurrfarë padrejtësie;]]></translation>
<footnotes></footnotes>
</aya>
<aya number="61">
<translation><![CDATA[në kopshtet e Adnit, që i Gjithëmëshirshmi ua ka premtuar robërve të Vet, edhe pse ende nuk e kanë parë. Me të vërtetë, premtimi i Tij është i sigurt.]]></translation>
<footnotes></footnotes>
</aya>
<aya number="62">
<translation><![CDATA[Aty nuk do të dëgjojnë llomotitje, por vetëm fjalë përshëndetjeje për paqe dhe do të ushqehen në mëngjes dhe në mbrëmje.]]></translation>
<footnotes></footnotes>
</aya>
<aya number="63">
<translation><![CDATA[Ky është Xheneti që Ne ua japim në trashëgim robërve Tanë të përkushtuar.]]></translation>
<footnotes></footnotes>
</aya>
<aya number="64">
<translation><![CDATA[(Xhebraili tha): “Ne (engjëjt) zbresim vetëm me urdhrin e Zotit tënd. Atij i përket gjithçka që është para nesh, gjithçka që është pas nesh dhe gjithçka që është në mes. Dhe Zoti yt nuk harron kurrë”.]]></translation>
<footnotes></footnotes>
</aya>
<aya number="65">
<translation><![CDATA[Ai është Zoti i qiejve, i Tokës dhe i gjithçkaje që është midis tyre, prandaj, vetëm Atë adhuroje dhe bëhu i qëndrueshëm në adhurimin ndaj Atij. A njeh ti ndokënd që ka Emrin e Tij?!]]></translation>
<footnotes></footnotes>
</aya>
<aya number="66">
<translation><![CDATA[Njeriu thotë: “Vallë, pasi të vdes, a do të ringjallem përsëri?”]]></translation>
<footnotes></footnotes>
</aya>
<aya number="67">
<translation><![CDATA[A nuk e mban mend njeriu se Ne e kemi krijuar atë, kur ende nuk ishte asgjë?!]]></translation>
<footnotes></footnotes>
</aya>
<aya number="68">
<translation><![CDATA[Për Zotin tënd! Ne do t’i tubojmë ata dhe djajtë, pastaj do t’i sjellim ata të gjunjëzuar rreth Xhehenemit!]]></translation>
<footnotes></footnotes>
</aya>
<aya number="69">
<translation><![CDATA[Pastaj do të ndajmë prej çdo grupi atë që ka qenë më kokëfortë ndaj të Gjithëmëshirshmit.]]></translation>
<footnotes></footnotes>
</aya>
<aya number="70">
<translation><![CDATA[Ne pastaj e dimë më së miri se kush prej tyre e ka merituar të digjet në të.]]></translation>
<footnotes></footnotes>
</aya>
<aya number="71">
<translation><![CDATA[Dhe nuk ka asnjë prej jush që të mos arrijë tek ai (Xhehenemi). Kjo është vendosur prerazi nga Zoti yt.]]></translation>
<footnotes></footnotes>
</aya>
<aya number="72">
<translation><![CDATA[Pastaj do t’i shpëtojmë ata që kanë qenë besimtarë dhe do t’i lëmë keqbërësit të gjunjëzuar në të.]]></translation>
<footnotes></footnotes>
</aya>
<aya number="73">
<translation><![CDATA[Kur u lexohen vargjet Tona të qarta, jobesimtarët u thonë atyre që kanë besuar: “Cili grup ka pozitë më të mirë dhe rreth më të mirë?”]]></translation>
<footnotes></footnotes>
</aya>
<aya number="74">
<translation><![CDATA[Por sa e sa brezni, që kanë qenë më të begatshëm dhe më të pashëm, Ne i kemi shkatërruar para tyre!]]></translation>
<footnotes></footnotes>
</aya>
<aya number="75">
<translation><![CDATA[Thuaj (o Muhamed): “Atyre që janë të humbur, i Gjithëmëshirshmi u dhëntë jetë”, në mënyrë që, kur të shohin atë që u është premtuar: ose dënimin (në këtë jetë) ose Orën (e Kiametit), atëherë ta marrin vesh se kush ka pozitë më të keqe dhe rreth më të dobët.]]></translation>
<footnotes></footnotes>
</aya>
<aya number="76">
<translation><![CDATA[Allahu ua shton udhëzimin atyre që janë në rrugë të drejtë. Veprat e mira që mbesin, janë të shpërblyera më mirë te Zoti yt dhe kanë përfundim më të mirë.]]></translation>
<footnotes></footnotes>
</aya>
<aya number="77">
<translation><![CDATA[Vallë, a e ke parë atë që nuk beson në shenjat Tona dhe thotë: “Mua do të më jepet (Ditën e Kiametit) edhe pasuria, edhe fëmijët”?!]]></translation>
<footnotes></footnotes>
</aya>
<aya number="78">
<translation><![CDATA[A mos ndoshta ai e di të padukshmen apo ka marrë ndonjë premtim nga i Gjithëmëshirshmi?]]></translation>
<footnotes></footnotes>
</aya>
<aya number="79">
<translation><![CDATA[Kurrsesi! Ne do ta shënojmë atë që flet dhe do t’ia zgjasim vuajtjen.]]></translation>
<footnotes></footnotes>
</aya>
<aya number="80">
<translation><![CDATA[Ne do t’ia marrim atij gjithçka për të cilat flet e ai te Ne do të vijë i vetëm.]]></translation>
<footnotes></footnotes>
</aya>
<aya number="81">
<translation><![CDATA[Ata kanë marrë zota, në vend të Allahut, për t’i pasur ndihmës.]]></translation>
<footnotes></footnotes>
</aya>
<aya number="82">
<translation><![CDATA[Por jo! Ata[192] do ta mohojnë adhurimin e tyre[193] dhe do të bëhen armiqtë e tyre.]]></translation>
<footnotes><![CDATA[[192] Zotat e rremë.
[193] Idhujtarëve.]]></footnotes>
</aya>
<aya number="83">
<translation><![CDATA[A nuk e sheh se Ne i kemi dërguar djajtë te mohuesit, për t’i yshtur ata me forcë?]]></translation>
<footnotes></footnotes>
</aya>
<aya number="84">
<translation><![CDATA[Andaj, mos kërko shkatërrimin e tyre të shpejtë, se, me të vërtetë, Ne ua numërojmë ditët e caktuara.]]></translation>
<footnotes></footnotes>
</aya>
<aya number="85">
<translation><![CDATA[Ditën, kur do t’i tubojmë besimtarët te i Gjithëmëshirshmi, si të ftuar]]></translation>
<footnotes></footnotes>
</aya>
<aya number="86">
<translation><![CDATA[e do t’i shtyjmë të ligjtë në Xhehenem, si tufë e etur,]]></translation>
<footnotes></footnotes>
</aya>
<aya number="87">
<translation><![CDATA[askush nuk do të mund të ndërhyjë, përveç atij që ka marrë lejen dhe premtimin e të Gjithëmëshirshmit.]]></translation>
<footnotes></footnotes>
</aya>
<aya number="88">
<translation><![CDATA[Ata thonë: “I Gjithëmëshirshmi ka një bir”.]]></translation>
<footnotes></footnotes>
</aya>
<aya number="89">
<translation><![CDATA[Keni thënë diçka vërtet të tmerrshme!]]></translation>
<footnotes></footnotes>
</aya>
<aya number="90">
<translation><![CDATA[Qiejt gati sa nuk copëtohen prej kësaj; Toka gati sa s’çahet e malet sa s’rrëzohen të thërrmuar,]]></translation>
<footnotes></footnotes>
</aya>
<aya number="91">
<translation><![CDATA[ngaqë ata i veshin një bir të Gjithëmëshirshmit.]]></translation>
<footnotes></footnotes>
</aya>
<aya number="92">
<translation><![CDATA[Kurrë nuk i shkon (madhërisë së) të Gjithëmëshirshmit të ketë një bir.]]></translation>
<footnotes></footnotes>
</aya>
<aya number="93">
<translation><![CDATA[S’ka krijesë që gjendet në qiej dhe në Tokë e që të mos vijë si rob para të Gjithëmëshirshmit.]]></translation>
<footnotes></footnotes>
</aya>
<aya number="94">
<translation><![CDATA[Sigurisht që Ai e njeh mirë gjithsecilin prej tyre dhe i ka numëruar të gjithë saktësisht.]]></translation>
<footnotes></footnotes>
</aya>
<aya number="95">
<translation><![CDATA[Çdonjëri prej tyre, në Ditën e Kiametit, do të dalë fill i vetëm para Tij.]]></translation>
<footnotes></footnotes>
</aya>
<aya number="96">
<translation><![CDATA[Në të vërtetë, atyre që besojnë dhe bëjnë vepra të mira, i Gjithëmëshirshmi do t’u dhurojë dashuri.]]></translation>
<footnotes></footnotes>
</aya>
<aya number="97">
<translation><![CDATA[Ne e kemi bërë atë (Kuranin) të lehtë, në gjuhën tënde, vetëm që, nëpërmjet tij, ti t’u japësh lajmin e mirë besimtarëve të devotshëm dhe të paralajmërosh njerëzit kokëfortë (në mosbesimin e tyre).]]></translation>
<footnotes></footnotes>
</aya>
<aya number="98">
<translation><![CDATA[Sa e sa brezni kemi shkatërruar Ne para tyre! Vallë, a po sheh ndonjërin prej tyre dhe a po dëgjon pëshpëritjen më të vogël të tyre?!]]></translation>
<footnotes></footnotes>
</aya>
</sura>
<sura number="20">
<aya number="1">
<translation><![CDATA[Tâ, Hâ.]]></translation>
<footnotes></footnotes>
</aya>
<aya number="2">
<translation><![CDATA[Ne nuk ta kemi shpallur Kuranin ty (o Muhamed), për të të munduar,]]></translation>
<footnotes></footnotes>
</aya>
<aya number="3">
<translation><![CDATA[por që të jetë kujtesë për atë që ka frikë (nga Allahu).]]></translation>
<footnotes></footnotes>
</aya>
<aya number="4">
<translation><![CDATA[Ai është zbritur nga Krijuesi i Tokës e i qiejve të lartë.]]></translation>
<footnotes></footnotes>
</aya>
<aya number="5">
<translation><![CDATA[I Gjithëmëshirshmi mbi Fron u ngrit (si i takon Madhërisë së Tij).]]></translation>
<footnotes></footnotes>
</aya>
<aya number="6">
<translation><![CDATA[Atij i përket ç’ka në qiej e ç’ka në Tokë, si dhe gjithçka që gjendet midis tyre e gjithçka që ndodhet nën tokë.]]></translation>
<footnotes></footnotes>
</aya>
<aya number="7">
<translation><![CDATA[Edhe nëse ti flet me zë të lartë, (është e kotë, sepse) Ai, me të vërtetë, i di sekretet edhe më të fshehta.]]></translation>
<footnotes></footnotes>
</aya>
<aya number="8">
<translation><![CDATA[Allahu, nuk ka zot tjetër përveç Tij. Ai ka Emrat më të Bukur.]]></translation>
<footnotes></footnotes>
</aya>
<aya number="9">
<translation><![CDATA[A e ke dëgjuar historinë e Musait?]]></translation>
<footnotes></footnotes>
</aya>
<aya number="10">
<translation><![CDATA[Kur pa një zjarr, ai i tha familjes së vet: “Rrini këtu, sepse pashë një zjarr! Ndoshta mund t’ju sjell një urë të ndezur ose të gjej pranë tij ndonjë udhërrëfyes”.]]></translation>
<footnotes></footnotes>
</aya>
<aya number="11">
<translation><![CDATA[Kur arriti te zjarri, një zë e thirri: “O Musa!]]></translation>
<footnotes></footnotes>
</aya>
<aya number="12">
<translation><![CDATA[Në të vërtetë, Unë jam Zoti yt! Prandaj, hiqi nallanet, sepse ndodhesh në luginën e shenjtë të Tuvasë.]]></translation>
<footnotes></footnotes>
</aya>
<aya number="13">
<translation><![CDATA[Unë të kam zgjedhur ty, prandaj dëgjo atë që po të shpallet!]]></translation>
<footnotes></footnotes>
</aya>
<aya number="14">
<translation><![CDATA[Me të vërtetë, Unë jam Allahu, s’ka zot tjetër përveç Meje, prandaj, vetëm Mua më adhuro dhe kryej faljen për të më kujtuar Mua!]]></translation>
<footnotes></footnotes>
</aya>
<aya number="15">
<translation><![CDATA[Ora (e Kiametit) do të vijë me siguri, por Unë e mbaj tepër të fshehur, që secili të shpërblehet për atë që ka bërë.]]></translation>
<footnotes></footnotes>
</aya>
<aya number="16">
<translation><![CDATA[Prandaj, mos e lër atë që nuk beson në të (Ditën e Kiametit) dhe që jepet pas epsheve të veta të të nxjerrë (nga rruga e drejtë), përndryshe do të humbisje.]]></translation>
<footnotes></footnotes>
</aya>
<aya number="17">
<translation><![CDATA[Ç’është ajo që mban në dorën e djathtë o Musa?”]]></translation>
<footnotes></footnotes>
</aya>
<aya number="18">
<translation><![CDATA[Ai u përgjigj: “Ky është shkopi im, me të cilin mbahem dhe shkund gjethe për dhentë e mia; më shërben edhe për punë të tjera.”]]></translation>
<footnotes></footnotes>
</aya>
<aya number="19">
<translation><![CDATA[(Allahu) i tha: “Hidhe atë, Musa!”]]></translation>
<footnotes></footnotes>
</aya>
<aya number="20">
<translation><![CDATA[Ai e hodhi atë dhe, menjëherë, (shkopi) u bë gjarpër që zvarritej.]]></translation>
<footnotes></footnotes>
</aya>
<aya number="21">
<translation><![CDATA[(Allahu) i tha: “Merre atë dhe mos u frikëso! Ne do ta kthejmë në gjendjen e tij të mëparshme.]]></translation>
<footnotes></footnotes>
</aya>
<aya number="22">
<translation><![CDATA[Fute dorën tënde nën sqetull: ajo do të dalë e bardhë, pa kurrfarë sëmundjeje. Ja, kjo është një shenjë tjetër,]]></translation>
<footnotes></footnotes>
</aya>
<aya number="23">
<translation><![CDATA[për të të treguar ty të tjera mrekulli Tonat edhe më të mëdha!]]></translation>
<footnotes></footnotes>
</aya>
<aya number="24">
<translation><![CDATA[Shko te Faraoni! Ai, me të vërtetë, i ka shkelur të gjithë kufijtë”.]]></translation>
<footnotes></footnotes>
</aya>
<aya number="25">
<translation><![CDATA[(Musai) tha: “O Zoti im, zgjeroma kraharorin tim,]]></translation>
<footnotes></footnotes>
</aya>
<aya number="26">
<translation><![CDATA[lehtësoma punën time,]]></translation>
<footnotes></footnotes>
</aya>
<aya number="27">
<translation><![CDATA[dhe zgjidhma nyjën e gjuhës sime,]]></translation>
<footnotes></footnotes>
</aya>
<aya number="28">
<translation><![CDATA[që ata të kuptojnë fjalën time!]]></translation>
<footnotes></footnotes>
</aya>
<aya number="29">
<translation><![CDATA[Më jep një ndihmës nga familja ime,]]></translation>
<footnotes></footnotes>
</aya>
<aya number="30">
<translation><![CDATA[Harunin, vëllanë tim!]]></translation>
<footnotes></footnotes>
</aya>
<aya number="31">
<translation><![CDATA[Ma rrit fuqinë nëpërmjet atij]]></translation>
<footnotes></footnotes>
</aya>
<aya number="32">
<translation><![CDATA[dhe bëma ortak në punën time,]]></translation>
<footnotes></footnotes>
</aya>
<aya number="33">
<translation><![CDATA[që të thurim shumë lavde për Ty]]></translation>
<footnotes></footnotes>
</aya>
<aya number="34">
<translation><![CDATA[e të të përmendim Ty vazhdimisht!]]></translation>
<footnotes></footnotes>
</aya>
<aya number="35">
<translation><![CDATA[Vërtet, Ti do të jesh gjithnjë Mbikëqyrësi ynë”.]]></translation>
<footnotes></footnotes>
</aya>
<aya number="36">
<translation><![CDATA[(Allahu) tha: “Kërkesa jote u plotësua, o Musa!]]></translation>
<footnotes></footnotes>
</aya>
<aya number="37">
<translation><![CDATA[Edhe më parë, Ne të kemi bërë mirë ty,]]></translation>
<footnotes></footnotes>
</aya>
<aya number="38">
<translation><![CDATA[kur i frymëzuam nënës tënde atë që iu frymëzua:]]></translation>
<footnotes></footnotes>
</aya>
<aya number="39">
<translation><![CDATA[“Vëre atë (foshnjën) në një sënduk e hidhe në lumë! Lumi do ta nxjerrë në breg e atë do ta marrë një armik Imi dhe armik i tij.” Unë kam hedhur në ty dashurinë Time, që të rritesh nën Syrin (kujdesin) Tim.]]></translation>
<footnotes></footnotes>
</aya>
<aya number="40">
<translation><![CDATA[Kur shkoi motra jote e tha: “A doni t’ju tregoj dikë që do të kujdeset për atë?”, Ne të kthyem te nëna jote, që ajo të gëzohej dhe të mos pikëllohej më. Pastaj ti vrave një njeri, por Ne të shpëtuam nga brenga dhe të vumë në sprova të shumta. Ti qëndrove me vite të tëra midis banorëve të Medjenit, pastaj erdhe sipas porosisë së caktuar, o Musa!]]></translation>
<footnotes></footnotes>
</aya>
<aya number="41">
<translation><![CDATA[Unë të kam zgjedhur ty për Vete.]]></translation>
<footnotes></footnotes>
</aya>
<aya number="42">
<translation><![CDATA[Shkoni ti dhe vëllai yt me mrekullitë e Mia dhe mos reshtni së përmenduri Mua!]]></translation>
<footnotes></footnotes>
</aya>
<aya number="43">
<translation><![CDATA[Shkoni te Faraoni! Ai, me të vërtetë, i ka shkelur të gjithë kufijtë!]]></translation>
<footnotes></footnotes>
</aya>
<aya number="44">
<translation><![CDATA[Flitini atij fjalë të buta, se ndoshta kujtohet[194] a frikësohet!”]]></translation>
<footnotes><![CDATA[[194] “ndoshta kujtohet”: pra, ndoshta i kujtohet monoteizmi që kishte predikuar Jusufi (a.s.) në Egjipt, shumë kohë para Musait (a.s.).]]></footnotes>
</aya>
<aya number="45">
<translation><![CDATA[Ata thanë: “O Zoti ynë! Ne kemi frikë se ai do të na dënojë menjëherë ose do të ndërkrehet më tepër”.]]></translation>
<footnotes></footnotes>
</aya>
<aya number="46">
<translation><![CDATA[(Allahu) tha: “Mos u frikësoni! Në të vërtetë, Unë jam me ju, dëgjoj dhe shoh.]]></translation>
<footnotes></footnotes>
</aya>
<aya number="47">
<translation><![CDATA[Shkoni tek ai dhe i thoni: “Ne të dy jemi të dërguarit e Zotit tënd, lëshoji të bijtë e Israilit që të vijnë me ne dhe mos i mundo! Ne të kemi sjellë ty një shenjë nga Zoti yt. Paqe mbi atë që ndjek rrugën e drejtë!]]></translation>
<footnotes></footnotes>
</aya>
<aya number="48">
<translation><![CDATA[Vërtet, neve na është shpallur se dënimi do të godasë këdo, që (i) mohon (shenjat e Allahut) dhe (i) kthen shpinën (të dërguarve të Tij)”.]]></translation>
<footnotes></footnotes>
</aya>
<aya number="49">
<translation><![CDATA[(Faraoni) tha: “E, kush është Zoti juaj, o Musa?”]]></translation>
<footnotes></footnotes>
</aya>
<aya number="50">
<translation><![CDATA[(Musai) tha: “Zoti ynë është Ai që çdo gjëje i ka dhënë trajtën e vet e pastaj e ka udhëzuar”.]]></translation>
<footnotes></footnotes>
</aya>
<aya number="51">
<translation><![CDATA[(Faraoni) tha: “Si është gjendja e brezave të mëparshëm”?]]></translation>
<footnotes></footnotes>
</aya>
<aya number="52">
<translation><![CDATA[(Musai) tha: “Dijenia lidhur me ta gjendet te Zoti im, në Libër. Zoti im nuk gabon dhe nuk harron!”]]></translation>
<footnotes></footnotes>
</aya>
<aya number="53">
<translation><![CDATA[Është Ai që Tokën e ka bërë shtrat për ju, që ju ka shtruar rrugët nëpër të dhe që lëshon ujë nga qielli, me qëllim që, nëpërmjet tij, të rriten shumë lloje bimësh të ndryshme.]]></translation>
<footnotes></footnotes>
</aya>
<aya number="54">
<translation><![CDATA[Hani dhe kullotni bagëtinë tuaj! Këto, me të vërtetë, janë shenja për ata që janë mendarë.]]></translation>
<footnotes></footnotes>
</aya>
<aya number="55">
<translation><![CDATA[Ne ju kemi krijuar prej tokës, aty do t’ju kthejmë dhe nga ajo do t’ju nxjerrim edhe një herë tjetër.]]></translation>
<footnotes></footnotes>
</aya>
<aya number="56">
<translation><![CDATA[Ne ia treguam atij (Faraonit) të gjitha shenjat Tona, por ai i mohoi, nuk pranoi (të besonte)]]></translation>
<footnotes></footnotes>
</aya>
<aya number="57">
<translation><![CDATA[dhe tha: “O Musa, a ke ardhur që të na nxjerrësh nga toka jonë me magjinë tënde?!]]></translation>
<footnotes></footnotes>
</aya>
<aya number="58">
<translation><![CDATA[Ne do të të sjellim ty një magji të ngjashme. Cakto, midis nesh dhe teje, një takim në një vend të sheshtë, ku nuk do të mungojmë as ne, as ti!”]]></translation>
<footnotes></footnotes>
</aya>
<aya number="59">
<translation><![CDATA[(Musai) tha: “Takimi me ju është në ditën e kremtes[195] dhe njerëzia le të tubohen paradite”.]]></translation>
<footnotes><![CDATA[[195] Sipas transmetimeve, bëhet fjalë për një festë të përvitshme të lumit Nil.]]></footnotes>
</aya>
<aya number="60">
<translation><![CDATA[Faraoni u largua, i mblodhi magjistarët e vet e pastaj erdhi.]]></translation>
<footnotes></footnotes>
</aya>
<aya number="61">
<translation><![CDATA[Musai u tha atyre: “Të mjerët ju! Mos trilloni gënjeshtra për Allahun, duke bërë që Ai t’ju shkatërrojë me dënim. Do të dështojnë me siguri, ata që trillojnë gënjeshtra!”]]></translation>
<footnotes></footnotes>
</aya>
<aya number="62">
<translation><![CDATA[Ata diskutuan me njëri-tjetrin për punën e tyre, duke pëshpëritur fshehurazi.]]></translation>
<footnotes></footnotes>
</aya>
<aya number="63">
<translation><![CDATA[Njëri prej tyre tha: “Në të vërtetë, këta (Musai dhe Haruni), janë dy magjistarë, që duan t’ju shporrin nga toka juaj me magjitë e tyre dhe të shkatërrojnë fenë tuaj tejet të mirë.]]></translation>
<footnotes></footnotes>
</aya>
<aya number="64">
<translation><![CDATA[Prandaj, bashkojini magjitë tuaja dhe ejani me radhë. Do të fitojë sot ai që ka epërsi!”]]></translation>
<footnotes></footnotes>
</aya>
<aya number="65">
<translation><![CDATA[Ata thanë: “O Musa, ose hidh ti, ose të hedhim ne të parët”.]]></translation>
<footnotes></footnotes>
</aya>
<aya number="66">
<translation><![CDATA[Ai tha: “Jo, hidhni ju!” Dhe ja tek i dukeshin atij litarët dhe shkopinjtë e tyre se po rendnin vërtet, për shkak të magjisë së tyre.]]></translation>
<footnotes></footnotes>
</aya>
<aya number="67">
<translation><![CDATA[Atëherë Musai ndjeu frikë në vetvete.]]></translation>
<footnotes></footnotes>
</aya>
<aya number="68">
<translation><![CDATA[Ne i thamë: “Mos u frikëso, se, në të vërtetë, ti do të fitosh!]]></translation>
<footnotes></footnotes>
</aya>
<aya number="69">
<translation><![CDATA[Hidhe atë që mban në dorën e djathtë: do të gëlltisë gjithçka që kanë bërë ata, sepse ajo që kanë bërë ata, është vetëm një mashtrim i magjistarëve; e, magjistari nuk do të ketë sukses kudo që të gjendet”.]]></translation>
<footnotes></footnotes>
</aya>
<aya number="70">
<translation><![CDATA[Atëherë magjistarët ranë në sexhde dhe thanë: “Ne besojmë në Zotin e Harunit dhe Musait”.]]></translation>
<footnotes></footnotes>
</aya>
<aya number="71">
<translation><![CDATA[(Faraoni) tha: “Çfarë?! Ju e besuat atë, para se t’ju jap leje unë?! Në të vërtetë, ai është mjeshtri juaj, që ju ka mësuar magjitë. Unë do t’jua këpus duart dhe këmbët tuaja të këmbyera dhe do t’ju var në trungjet e hurmave. Ju do ta merrni vesh, me siguri, se cili prej nesh është më i ashpër dhe më ngulmues në ndëshkim.”]]></translation>
<footnotes></footnotes>
</aya>
<aya number="72">
<translation><![CDATA[(Magjistarët) u përgjigjën: “Ne kurrë nuk do të të japim ty përparësi ndaj provave që na kanë ardhur neve dhe ndaj Atij që na ka krijuar ne. Prandaj, gjyko si të duash; ti gjykon vetëm në jetën e kësaj bote!]]></translation>
<footnotes></footnotes>
</aya>
<aya number="73">
<translation><![CDATA[Ne besojmë në Zotin tonë, që të na i falë gabimet dhe magjitë, për të cilat na ke detyruar ti. Allahu është më i Miri dhe i Përjetshmi.]]></translation>
<footnotes></footnotes>
</aya>
<aya number="74">
<translation><![CDATA[Atë që i paraqitet Zotit të vet si keqbërës, sigurisht që e pret Xhehenemi, ku as nuk do të vdesë e as nuk do të jetojë.]]></translation>
<footnotes></footnotes>
</aya>
<aya number="75">
<translation><![CDATA[Ndërsa kush paraqitet tek Ai si besimtar e që ka bërë vepra të mira, do të ngrihet në shkallë të larta,]]></translation>
<footnotes></footnotes>
</aya>
<aya number="76">
<translation><![CDATA[në kopshtet e Adnit, nëpër të cilat rrjedhin lumenj. Ata do të qëndrojnë aty përjetësisht. Ky është shpërblimi për atë që është i dëlirë (nga mosbesimi).”]]></translation>
<footnotes></footnotes>
</aya>
<aya number="77">
<translation><![CDATA[Ne i thamë Musait: “Udhëto natën me robërit e Mi, hapu atyre një rrugë të tharë nëpër det dhe mos u frikëso se do të të kapë ndokush e as se do të mbyteni!”]]></translation>
<footnotes></footnotes>
</aya>
<aya number="78">
<translation><![CDATA[Faraoni i ndoqi ata (bijtë e Israilit) me ushtrinë e tij, por deti i mbuloi ata me dallgë të mëdha.]]></translation>
<footnotes></footnotes>
</aya>
<aya number="79">
<translation><![CDATA[Faraoni i solli humbje popullit të vet dhe nuk e çoi në rrugë të drejtë.]]></translation>
<footnotes></footnotes>
</aya>
<aya number="80">
<translation><![CDATA[O bijtë e Israilit, Ne ju shpëtuam nga armiku juaj, bëmë besëlidhje me ju në anën e djathtë të Turit dhe ju zbritëm manë dhe thëllëza.]]></translation>
<footnotes></footnotes>
</aya>
<aya number="81">
<translation><![CDATA[Hani nga ushqimet e shijshme e të lejuara me të cilat ju kemi furnizuar dhe mos e kapërceni kufirin, përndryshe do t’ju zërë zemërimi Im. Ai, të cilin e zë zemërimi Im, është i humbur!]]></translation>
<footnotes></footnotes>
</aya>
<aya number="82">
<translation><![CDATA[Vërtet, Unë jam Falës për atë që pendohet, beson e bën vepra të mira dhe pastaj qëndron në rrugë të drejtë.]]></translation>
<footnotes></footnotes>
</aya>
<aya number="83">
<translation><![CDATA[“Përse nxitove para popullit tënd, o Musa?”]]></translation>
<footnotes></footnotes>
</aya>
<aya number="84">
<translation><![CDATA[(Musai) tha: “Ja, ata shkojnë pas gjurmëve të mia e unë nxitova te Ti, o Zoti im, për të fituar kënaqësinë Tënde”.]]></translation>
<footnotes></footnotes>
</aya>
<aya number="85">
<translation><![CDATA[(Allahu) tha: “Ne e vumë në provë popullin tënd gjatë mungesës tënde, e Samiriu[196] i nxori ata nga rruga e drejtë”.]]></translation>
<footnotes><![CDATA[[196] Komentuesit e Kuranit kanë mendime të ndryshme rreth personit të Samiriut. Emri i tij duket se tregon origjinë gjeografike. Sipas Ibn Abbasit, Samiriu ishte nga një popull që ushtronte kultin e adhurimit të lopës. Ky fakt dhe emri i tij përkojnë me krahinën e Samarisë, në Palestinën Qendrore, ku, në vijim, jetuan njerëz që kishin një kult të përzier judeo-asirian, duke adhuruar Jehovain (emri që hebrenjtë i japin Zotit), të përfaqësuar në një viç.]]></footnotes>
</aya>
<aya number="86">
<translation><![CDATA[Musai u kthye te populli i vet i zemëruar dhe i pikëlluar. Tha: “O populli im, vallë, a nuk ju dha Zoti juaj një premtim të mirë? A mos ju duk e gjatë koha (e përmbushjes së premtimit) apo dëshironi që t’ju godasë zemërimi i Zotit tuaj?! Prandaj nuk i jeni përmbajtur premtimit që më dhatë?!”]]></translation>
<footnotes></footnotes>
</aya>
<aya number="87">
<translation><![CDATA[Ata u përgjigjën: “Ne nuk e kemi thyer premtimin që të patëm dhënë me vullnetin tonë, por qemë të ngarkuar rëndë me stolitë e popullit (të Faraonit), andaj i hodhëm ato (në zjarr për t’u lehtësuar). Po kështu i hodhi edhe Samiriu,]]></translation>
<footnotes></footnotes>
</aya>
<aya number="88">
<translation><![CDATA[dhe nga këto ai bëri një trup viçi që pëlliste. Atëherë tha: “Ky është zoti juaj dhe zoti Musait. Ai (Musai) ka harruar (t’ju tregojë për të)!”]]></translation>
<footnotes></footnotes>
</aya>
<aya number="89">
<translation><![CDATA[Vallë, a nuk e shihnin ata, se (viçi) nuk u drejtonte atyre asnjë fjalë dhe nuk ishte në gjendje t’u sillte kurrfarë dëmi apo dobie?]]></translation>
<footnotes></footnotes>
</aya>
<aya number="90">
<translation><![CDATA[Ndërkohë, Haruni u kishte thënë atyre qysh më parë: “O populli im! Kjo është vetëm një provë për ju! Zoti juaj është i Gjithëmëshirshmi, andaj ndiqmëni mua dhe dëgjoni urdhrin tim!”]]></translation>
<footnotes></footnotes>
</aya>
<aya number="91">
<translation><![CDATA[Ata u përgjigjën: “Ne do t’i lutemi atij, derisa të na kthehet Musai”.]]></translation>
<footnotes></footnotes>
</aya>
<aya number="92">
<translation><![CDATA[(Musai) tha: “O Harun, ç’të pengoi ty, kur i pe ata se kishin humbur,]]></translation>
<footnotes></footnotes>
</aya>
<aya number="93">
<translation><![CDATA[që të vije tek unë?! A mos e kundërshtove urdhrin tim?”]]></translation>
<footnotes></footnotes>
</aya>
<aya number="94">
<translation><![CDATA[(Haruni) tha: “O biri i nënës sime, mos më kap për mjekre e as për koke! Unë kisha frikë se do të thoshe: Ke mbjellë përçarje midis bijve të Israilit e nuk i ke mbajtur porositë e mia”.]]></translation>
<footnotes></footnotes>
</aya>
<aya number="95">
<translation><![CDATA[(Musai) tha: “Si është puna jote, o Samiri?”]]></translation>
<footnotes></footnotes>
</aya>
<aya number="96">
<translation><![CDATA[(Samiriu) u përgjigj: “Unë pashë atë, që ata nuk e panë. Mora një grusht nga gjurmët e të Dërguarit dhe atë e hodha mbi viçin dhe kështu më nxiti vetja (e keqja) ime”.[197]]]></translation>
<footnotes><![CDATA[[197] Shumica e komentuesve të Kuranit, bazuar në një transmetim nga Ali Ibn Ebi Talibi (r.a.), thonë se Samiriu kishte parë Xhebrailin (a.s.) mbi një kalë teksa zbriti për të marrë Musain dhe u ngjit në qiell bashkë me të. Kështu, Samiriu mori një grusht dhé nga gjurma e kalit të Xhebrailit dhe ia hodhi viçit prej floriri, i cili mori jetë.]]></footnotes>
</aya>
<aya number="97">
<translation><![CDATA[(Musai) tha: “Atëherë ik! Tërë jetën do të të duhet të thuash: ‘Mos më prekni’.[198] Por të është caktuar një premtim, i cili doemos do të zbatohet. Shikoje zotin tënd që ti e ke adhuruar vazhdimisht: Ne do ta djegim e pastaj do ta hedhim në det hirin e tij.]]></translation>
<footnotes><![CDATA[[198] Musai e mallkoi Samiriun që të mos e prekte askush dhe që të përfundonte në Xhehenem. Thuhet se më pas Samiriut i ra një sëmundje e rëndë në lëkurë dhe nuk mund të duronte as prekjen më të vogël.]]></footnotes>
</aya>
<aya number="98">
<translation><![CDATA[Në të vërtetë, Zoti juaj është vetëm Allahu; s’ka zot tjetër përveç Tij; dituria e Tij përfshin çdo gjë”.]]></translation>
<footnotes></footnotes>
</aya>
<aya number="99">
<translation><![CDATA[Kështu pra, Ne po të të tregojmë ty (o Muhamed) disa histori të së kaluarës. Ky (Kuran) që të kemi dhënë, është një Këshillë nga ana Jonë.]]></translation>
<footnotes></footnotes>
</aya>
<aya number="100">
<translation><![CDATA[Kush shmanget nga ai, në Ditën e Kiametit do të mbartë ngarkesë të rëndë,]]></translation>
<footnotes></footnotes>
</aya>
<aya number="101">
<translation><![CDATA[që do t’u mbetet përherë. Sa barrë e keqe që do të jetë ajo në Ditën e Kiametit!]]></translation>
<footnotes></footnotes>
</aya>
<aya number="102">
<translation><![CDATA[Ditën, kur do të fryhet në Sur, pikërisht atë Ditë do t’i tubojmë të ligjtë me sy të zgurdulluar,]]></translation>
<footnotes></footnotes>
</aya>
<aya number="103">
<translation><![CDATA[duke i pëshpëritur njëri-tjetrit: “Ju keni qëndruar (në dynja) vetëm dhjetë ditë.”]]></translation>
<footnotes></footnotes>
</aya>
<aya number="104">
<translation><![CDATA[Ne e dimë më mirë se ç’do të thonë ata (në Ditën e Kiametit), kur më i mençuri prej tyre do të thotë: “Ju keni qëndruar vetëm një ditë.”]]></translation>
<footnotes></footnotes>
</aya>
<aya number="105">
<translation><![CDATA[Kur të të pyesin ty (o Muhamed) për malet, thuaj: “Ato do t’i bëjë hi e pluhur Zoti im,]]></translation>
<footnotes></footnotes>
</aya>
<aya number="106">
<translation><![CDATA[ndërsa toka do të bëhet fushë e shkretë,]]></translation>
<footnotes></footnotes>
</aya>
<aya number="107">
<translation><![CDATA[nuk do të shohësh në të as lugina, as brigje.”]]></translation>
<footnotes></footnotes>
</aya>
<aya number="108">
<translation><![CDATA[Atë ditë, ata do të shkojnë pas thirrësit,[199] pa iu shmangur dot atij dhe do t’i ulin zërat para të Gjithëmëshirshmit. Ti nuk do të dëgjosh tjetër, veç pëshpëritjes.]]></translation>
<footnotes><![CDATA[[199] Engjëllit Israfil që i fryn bririt të ringjalljes.]]></footnotes>
</aya>
<aya number="109">
<translation><![CDATA[Atë ditë nuk do të bëjë dobi ndërmjetësimi i askujt, përveç ndërmjetësimit të atij, që i jep leje i Gjithëmëshirshmi dhe që i është pranuar fjala.]]></translation>
<footnotes></footnotes>
</aya>
<aya number="110">
<translation><![CDATA[Ai e di ç’ka para tyre dhe ç’ka pas tyre, kurse ata nuk mund ta ngërthejnë dijeninë e Allahut.]]></translation>
<footnotes></footnotes>
</aya>
<aya number="111">
<translation><![CDATA[Fytyrat do t’i përulen të Gjallit, të Përjetshmit, Mbajtësit të çdo gjëje dhe, sigurisht, do të humbë ai që do të mbartë padrejtësi.]]></translation>
<footnotes></footnotes>
</aya>
<aya number="112">
<translation><![CDATA[Ndërsa ai që bën vepra të mira dhe është besimtar, nuk do të druajë nga padrejtësia, as nga pakësimi i asaj që i përket.]]></translation>
<footnotes></footnotes>
</aya>
<aya number="113">
<translation><![CDATA[Dhe kështu, Ne e kemi zbritur Kuranin në gjuhën arabe dhe i kemi shpjeguar paralajmërimet, që ata t’ua vënë veshin.]]></translation>
<footnotes></footnotes>
</aya>
<aya number="114">
<translation><![CDATA[I Lartësuar qoftë Allahu, Sunduesi i Vërtetë! Mos nxito për ta lexuar Kuranin para se të përfundojë shpallja e tij dhe thuaj: “O Zoti im, shtoma dijeninë!”[200]]]></translation>
<footnotes><![CDATA[[200] Zoti ka urdhëruar kërkimin dhe përvetësimin e diturisë, sepse dituria është një det i pafund. Ai na ka këshilluar për ta marrë diturinë në baza të shëndosha dhe na ka dërguar profetë, për të na dhënë dituri të saktë e të qartë. Po ashtu, Ai na ka këshilluar që të mos flasim pa argumente dhe pa baza të shëndosha. Andaj, dituria me hamendje nuk mund të pranohet (përkthyesi).]]></footnotes>
</aya>
<aya number="115">
<translation><![CDATA[Ne bëmë besëlidhje edhe me Ademin më parë, por ai harroi, sepse nuk ishte i vendosur.]]></translation>
<footnotes></footnotes>
</aya>
<aya number="116">
<translation><![CDATA[Kur u thamë engjëjve: “Përuluni në sexhde para Ademit”, të gjithë u përulën, përveç Iblisit, i cili nuk pranoi.]]></translation>
<footnotes></footnotes>
</aya>
<aya number="117">
<translation><![CDATA[Pastaj thamë: “O Adem, me të vërtetë që ky është armiku yt dhe i gruas sate, prandaj mos e lini t’ju nxjerrë kurrsesi nga Xheneti, se pastaj do të vuani në mjerim!]]></translation>
<footnotes></footnotes>
</aya>
<aya number="118">
<translation><![CDATA[Këtu nuk do të mbetesh kurrë as i uritur e as i zhveshur,]]></translation>
<footnotes></footnotes>
</aya>
<aya number="119">
<translation><![CDATA[dhe nuk do të kesh as etje, as vapë.”]]></translation>
<footnotes></footnotes>
</aya>
<aya number="120">
<translation><![CDATA[Por djalli e cyti: “O Adem, a do të të tregoj pemën e përjetësisë dhe të një mbretërimi që nuk zhduket?”]]></translation>
<footnotes></footnotes>
</aya>
<aya number="121">
<translation><![CDATA[Kështu, ata të dy, (Ademi dhe Havaja), hëngrën nga ajo pemë e u ndërgjegjësuan për lakuriqësinë e tyre, prandaj nisën të mbulohen me gjethet e Xhenetit. Ademi nuk e zbatoi urdhrin e Zotit të vet, kështu që devijoi (nga rruga e drejtë).]]></translation>
<footnotes></footnotes>
</aya>
<aya number="122">
<translation><![CDATA[Pastaj, Zoti i tij e zgjodhi atë, ia pranoi pendimin, e udhëzoi]]></translation>
<footnotes></footnotes>
</aya>
<aya number="123">
<translation><![CDATA[dhe tha: “Zbritni prej Xhenetit që të dy (Ademi dhe djalli)! Do të jeni armiq të njëri-tjetrit. Kur t’ju vijë udhëzim nga ana Ime, kush do ta pasojë udhëzimin Tim, as nuk do të humbë, as nuk do të bjerë në mjerim.]]></translation>
<footnotes></footnotes>
</aya>
<aya number="124">
<translation><![CDATA[Kushdo që i kthen shpinën Këshillës Sime, do të ketë jetë të mjeruar dhe Ne, në Ditën e Kiametit, do ta ringjallim të verbër.]]></translation>
<footnotes></footnotes>
</aya>
<aya number="125">
<translation><![CDATA[Ai do të thotë: “O Zoti im, përse më ringjalle të verbër, kur unë kisha shikuar më parë?”]]></translation>
<footnotes></footnotes>
</aya>
<aya number="126">
<translation><![CDATA[(Allahu) do t’i thotë: “Kështu të erdhën shenjat Tona dhe ti i harrove ato e po kështu sot do të jesh i harruar.]]></translation>
<footnotes></footnotes>
</aya>
<aya number="127">
<translation><![CDATA[Kështu e ndëshkojmë Ne atë që e tepron (me gjynahe) dhe nuk beson shenjat e Zotit të tij; e dënimi në jetën tjetër, në të vërtetë, është më i ashpër dhe më i qëndrueshëm.]]></translation>
<footnotes></footnotes>
</aya>
<aya number="128">
<translation><![CDATA[A nuk e kanë marrë vesh ata se sa e sa brezni Ne i kemi zhdukur para atyre, aty ku ecin nëpër vendet e tyre sot? Me të vërtetë, në këtë ka tregues për njerëzit e mençur.]]></translation>
<footnotes></footnotes>
</aya>
<aya number="129">
<translation><![CDATA[Sikur të mos ishte një fjalë e mëparshme nga Zoti yt dhe një afat tashmë i caktuar, dënimi i tyre do të ishte shpejtuar.]]></translation>
<footnotes></footnotes>
</aya>
<aya number="130">
<translation><![CDATA[Prandaj duroje (o Muhamed) atë që thonë ata dhe lavdëroje me falënderim Zotin tënd para lindjes së diellit dhe para perëndimit të tij! Lavdëroje Atë edhe në orët e natës, edhe në skajet e ditës, që të mund të kënaqesh.[201]]]></translation>
<footnotes><![CDATA[[201] Ky varg thekson pesë namazet e përditshme: namazi i sabahut para lindjes së diellit, namazi i drekës në mesditë, namazi i ikindisë gjatë orëve të pasdites (para perëndimit të diellit), namazi i akshamit pas perëndimit të diellit dhe namazi i jacisë në orët e natës.]]></footnotes>
</aya>
<aya number="131">
<translation><![CDATA[Mos e hidh shikimin në të mirat kalimtare, që Ne ua kemi dhënë disave prej tyre, si stoli të jetës së kësaj bote, për t’i vënë ata në provë! Shpërblimi i Zotit tënd është më i mirë dhe më i qëndrueshëm.]]></translation>
<footnotes></footnotes>
</aya>
<aya number="132">
<translation><![CDATA[Urdhëroje familjen tënde, që të falë namazin dhe këmbëngul për këtë! Ne nuk të kërkojmë ty ndonjë ushqim: jemi Ne që të ushqejmë! Përfundimi i lumtur qëndron në frikën ndaj Allahut.]]></translation>
<footnotes></footnotes>
</aya>
<aya number="133">
<translation><![CDATA[Ata thonë: “Përse të mos na sjellë ai ndonjë shenjë nga Zoti i tij”? A nuk u erdhi atyre sqarimi për atë që gjendej në shkrimet e lashta?!]]></translation>
<footnotes></footnotes>
</aya>
<aya number="134">
<translation><![CDATA[Sikur Ne t’i kishim shkatërruar ata para kësaj, ata, me siguri, do të thoshin: “O Zoti ynë! Sikur të na kishe sjellë një të Dërguar, vërtet që do të kishim ndjekur shpalljet Tuaja, para se të poshtëroheshim dhe turpëroheshim!”]]></translation>
<footnotes></footnotes>
</aya>
<aya number="135">
<translation><![CDATA[Thuaju (o Muhamed): “Të gjithë presin, andaj prisni edhe ju, dhe do ta kuptoni se kush janë ithtarët e rrugës së drejtë dhe kush është i udhëzuar drejt.”]]></translation>
<footnotes></footnotes>
</aya>
</sura>
<sura number="21">
<aya number="1">
<translation><![CDATA[Po u afrohet njerëzve dita për të dhënë llogari, por ata vazhdojnë të jenë të shkujdesur e të shmangur (nga e vërteta).]]></translation>
<footnotes></footnotes>
</aya>
<aya number="2">
<translation><![CDATA[Sa herë që atyre u vjen nga Zoti i tyre ndonjë paralajmërim i ri, ata e dëgjojnë, duke u tallur me të.]]></translation>
<footnotes></footnotes>
</aya>
<aya number="3">
<translation><![CDATA[Zemrat e tyre janë të hutuara. Ndërsa ata që janë idhujtarë, flasin fshehurazi: “A është ky (Muhamedi) diçka tjetër, përveçse njeri si ju? Vallë, a do të shkoni ju pas magjisë (së tij), kur e shikoni me sytë tuaj?]]></translation>
<footnotes></footnotes>
</aya>
<aya number="4">
<translation><![CDATA[(I Dërguari) tha: “Zoti im e di se ç’flitet qoftë në qiell, qoftë në Tokë, Ai dëgjon gjithçka dhe është i Gjithëdijshëm.”]]></translation>
<footnotes></footnotes>
</aya>
<aya number="5">
<translation><![CDATA[Ata[202] thonë: “Këto[203] janë vetëm ëndrra të turbullta! Ose ai[204] i ka trilluar ato. Madje ai është poet. Le të na sjellë një mrekulli, ashtu si i kanë sjellë të dërguarit e parë!”]]></translation>
<footnotes><![CDATA[[202] Pra, idhujtarët e Mekës.
[203] Shpalljet hyjnore që përcillte Profeti Muhamed (a.s.).
[204] Profeti Muhamed (a.s.).]]></footnotes>
</aya>
<aya number="6">
<translation><![CDATA[Asnjë vendbanim nga ata që i kemi shkatërruar, nuk ka besuar e vallë, a do të besojnë këta?]]></translation>
<footnotes></footnotes>
</aya>
<aya number="7">
<translation><![CDATA[Edhe para teje kemi dërguar vetëm njerëz, të cilëve, u kemi shpallur; andaj, pyetni njerëzit e shkrimeve (të mëparshme), nëse ju nuk dini!]]></translation>
<footnotes></footnotes>
</aya>
<aya number="8">
<translation><![CDATA[Dhe ne nuk i kemi bërë ata (të dërguarit) trupa që nuk hanë ushqim, as nuk kanë qenë të pavdekshëm.]]></translation>
<footnotes></footnotes>
</aya>
<aya number="9">
<translation><![CDATA[Pastaj, ua kemi përmbushur atyre premtimin e i kemi shpëtuar së bashku me njerëzit (besimtarë) që kemi dashur; ndërsa i kemi shkatërruar ata që e kanë shkelur kufirin (mohuesit).]]></translation>
<footnotes></footnotes>
</aya>
<aya number="10">
<translation><![CDATA[Ne të kemi shpallur Librin, i cili është përkujtesë për ju. Vallë, a nuk po kuptoni?]]></translation>
<footnotes></footnotes>
</aya>
<aya number="11">
<translation><![CDATA[Sa e sa vendbanime, banorët e të cilëve kanë qenë mohues, i kemi shkatërruar; e pas tyre kemi ngritur popuj të tjerë!]]></translation>
<footnotes></footnotes>
</aya>
<aya number="12">
<translation><![CDATA[Kur e ndienin dënimin Tonë, ata iknin me të shpejtë.]]></translation>
<footnotes></footnotes>
</aya>
<aya number="13">
<translation><![CDATA[Mos ikni! Kthehuni atje, në luksin tuaj dhe në pallatet tuaja, se ju do të pyeteni.”]]></translation>
<footnotes></footnotes>
</aya>
<aya number="14">
<translation><![CDATA[Ata do të thonë: “Mjerë ne, me të vërtetë, kemi qenë keqbërës!”]]></translation>
<footnotes></footnotes>
</aya>
<aya number="15">
<translation><![CDATA[Këto rënkime të tyre nuk pushuan, derisa Ne i palosëm si drithë i korrur.]]></translation>
<footnotes></footnotes>
</aya>
<aya number="16">
<translation><![CDATA[Ne nuk e kemi krijuar qiellin dhe Tokën e ç’gjendet në mes tyre, për të luajtur (pa qëllim).]]></translation>
<footnotes></footnotes>
</aya>
<aya number="17">
<translation><![CDATA[Sikur të donim argëtim, Ne do ta bënim me gjërat pranë Nesh (si engjëjt, hyritë etj.), nëse do të bënim diçka të tillë.]]></translation>
<footnotes></footnotes>
</aya>
<aya number="18">
<translation><![CDATA[Por Ne e godasim të pavërtetën, me të vërtetën, e cila e shkatërron atë dhe ajo zhduket. Dhe, mjerë për ju, për atë që i vishni (Allahut!)]]></translation>
<footnotes></footnotes>
</aya>
<aya number="19">
<translation><![CDATA[Atij i përket gjithkush që gjendet në qiej dhe në Tokë. Ata që janë tek Ai (engjëjt), nuk ngurrojnë për të adhuruar Atë e nuk ndiejnë lodhje,]]></translation>
<footnotes></footnotes>
</aya>
<aya number="20">
<translation><![CDATA[por e lavdërojnë (Atë) natën dhe ditën, paprerë.]]></translation>
<footnotes></footnotes>
</aya>
<aya number="21">
<translation><![CDATA[Vallë, a mos i kanë marrë zotat prej dheu, që të ishin në gjendje t’i ngjallnin të vdekurit?]]></translation>
<footnotes></footnotes>
</aya>
<aya number="22">
<translation><![CDATA[Sikur në qiej dhe në Tokë të kishte zota të tjerë, përveç Allahut, si qiejt, ashtu edhe Toka do të shkatërroheshin. Qoftë i lavdëruar Allahu, Zoti i Fronit dhe i lartësuar mbi çka ia veshin Atij!]]></translation>
<footnotes></footnotes>
</aya>
<aya number="23">
<translation><![CDATA[Ai nuk mund të pyetet për atë që punon, kurse ata do të pyeten.]]></translation>
<footnotes></footnotes>
</aya>
<aya number="24">
<translation><![CDATA[Vallë, a adhurojnë ata të tjerë zota, në vend të Atij?! Thuaj: “Sillni provën tuaj!” Ky është mesazhi për ata që janë me mua dhe i atyre që kanë qenë para meje, por shumica e tyre nuk e di të Vërtetën dhe shmangen nga ajo”.]]></translation>
<footnotes></footnotes>
</aya>
<aya number="25">
<translation><![CDATA[Ne nuk kemi nisur asnjë të dërguar para teje, që të mos i kemi shpallur se: “S’ka zot tjetër përveç Meje, andaj më adhuroni (vetëm) Mua!”]]></translation>
<footnotes></footnotes>
</aya>
<aya number="26">
<translation><![CDATA[Ata thonë: “I Gjithëmëshirshmi ka për Vete një bir (prej engjëjve)”. Qoftë i lavdëruar Ai dhe i lartësuar! Jo, ata (engjëjt) janë robër të nderuar.]]></translation>
<footnotes></footnotes>
</aya>
<aya number="27">
<translation><![CDATA[Ata nuk flasin para (Fjalës së) Tij dhe veprojnë me Urdhrin e Tij.]]></translation>
<footnotes></footnotes>
</aya>
<aya number="28">
<translation><![CDATA[Ai e di se ç’ka para tyre (ç’kanë vepruar) dhe ç’ka pas tyre (çfarë do të veprojnë), ndërsa ata ndërmjetësojnë vetëm për atë me të cilin Ai është i kënaqur, e prej frikës së Tij qëndrojnë me nderim dhe frikë (se mos i ndëshkon).]]></translation>
<footnotes></footnotes>
</aya>
<aya number="29">
<translation><![CDATA[Këdo prej tyre që thotë: “Unë jam zot, përveç Atij”, Ne e dënojmë me Xhehenem. Kështu i “shpërblejmë” keqbërësit.]]></translation>
<footnotes></footnotes>
</aya>
<aya number="30">
<translation><![CDATA[A nuk e dinë mohuesit se qiejt dhe Toka kanë qenë një e tërë? Pastaj Ne e ndamë dhe bëmë nga uji çdo gjë të gjallë! Akoma nuk besojnë?!]]></translation>
<footnotes></footnotes>
</aya>
<aya number="31">
<translation><![CDATA[Ne vendosëm nëpër Tokë male të patundura, që ajo të mos lëkundet bashkë me njerëzit dhe bëmë lugina dhe rrugë për të udhëtuar në to.]]></translation>
<footnotes></footnotes>
</aya>
<aya number="32">
<translation><![CDATA[Ne e bëmë qiellin mbulesë të mbrojtur, por përsëri ata shmangen nga shenjat që gjenden aty.]]></translation>
<footnotes></footnotes>
</aya>
<aya number="33">
<translation><![CDATA[Allahu është Ai, i Cili krijoi natën dhe ditën, Diellin dhe Hënën; e të gjitha këto lundrojnë në gjithësi.]]></translation>
<footnotes></footnotes>
</aya>
<aya number="34">
<translation><![CDATA[Para teje, Ne nuk e kemi bërë asnjë të pavdekshëm. Nëse ti vdes, a do të mbesin ata të përjetshëm?!]]></translation>
<footnotes></footnotes>
</aya>
<aya number="35">
<translation><![CDATA[Çdo njeri do ta shijojë vdekjen! Ne ju vëmë në provë me të keqe dhe me të mirë dhe te Ne do të ktheheni.]]></translation>
<footnotes></footnotes>
</aya>
<aya number="36">
<translation><![CDATA[Kur të shohin jobesimtarët, ata tallen me ty (duke thënë): “Ky është ai që i përmend (për keq) zotat tuaj?” Ndërkohë, ata e mohojnë Këshillën e të Gjithëmëshirshmit.]]></translation>
<footnotes></footnotes>
</aya>
<aya number="37">
<translation><![CDATA[Njeriu është krijuar i ngutur. Unë do t’jua tregoj shenjat e Mia, prandaj mos më kërkoni të ngutem.]]></translation>
<footnotes></footnotes>
</aya>
<aya number="38">
<translation><![CDATA[Ata thonë: “Kur do të bëhet ky premtim, nëse flisni të vërtetën?”]]></translation>
<footnotes></footnotes>
</aya>
<aya number="39">
<translation><![CDATA[Sikur mohuesit ta dinin kohën, kur nuk do të mund ta shmangin zjarrin nga fytyrat dhe shpinat e tyre dhe nuk do të ndihmohen, (nuk do të flisnin kështu)!]]></translation>
<footnotes></footnotes>
</aya>
<aya number="40">
<translation><![CDATA[Por atyre (Kiameti) do t’u vijë papritmas e do t’i trullosë, kështu që nuk do të mund ta shmangin atë e as nuk do t’u jepet afat!]]></translation>
<footnotes></footnotes>
</aya>
<aya number="41">
<translation><![CDATA[Në të vërtetë, janë përqeshur edhe të dërguar të tjerë para teje, por shpotitësve u erdhi dënimi, me të cilin talleshin.]]></translation>
<footnotes></footnotes>
</aya>
<aya number="42">
<translation><![CDATA[Thuaj: “Kush do t’ju ruajë natën dhe ditën (nga dënimi) i të Gjithëmëshirshmit?” Jo, askush! E, megjithatë, ata shmangen nga përmendja e Zotit të tyre.]]></translation>
<footnotes></footnotes>
</aya>
<aya number="43">
<translation><![CDATA[Apo ata kanë zota të tjerë, të cilët mund t’i mbrojnë prej Nesh? Këta nuk mund të ndihmojnë as veten dhe askush nuk mund t’i marrë në mbrojtje kundër Nesh.]]></translation>
<footnotes></footnotes>
</aya>
<aya number="44">
<translation><![CDATA[Ne u dhamë atyre dhe baballarëve të tyre kënaqësi e ua zgjatëm jetën. A nuk e shohin vallë ata që Ne i qasemi tokës së tyre dhe ia cungojmë skajet? E si mund të jenë ata fitues?!]]></translation>
<footnotes></footnotes>
</aya>
<aya number="45">
<translation><![CDATA[Thuaj: “Unë vetëm ju paralajmëroj, me atë që më është shpallur”. Por, shurdhët nuk e dëgjojnë thirrjen kur paralajmërohen.]]></translation>
<footnotes></footnotes>
</aya>
<aya number="46">
<translation><![CDATA[Sikur ata t’i prekte një puhi prej dënimit të Zotit tënd, me siguri, do të thoshin: “Mjerë ne që kemi qenë keqbërës!”]]></translation>
<footnotes></footnotes>
</aya>
<aya number="47">
<translation><![CDATA[Dhe në Ditën e Kiametit, Ne do të vendosim peshore të sakta e askush nuk do të pësojë asnjë padrejtësi. Ne do të sjellim (për gjykim) çdo vepër, qoftë kjo edhe sa pesha e një kokrre sinapi. Ne jemi të mjaftueshëm për llogaritje.]]></translation>
<footnotes></footnotes>
</aya>
<aya number="48">
<translation><![CDATA[Ne i dhamë Musait dhe Harunit Dalluesin[205], që është dritë dhe këshillë për të devotshmit,]]></translation>
<footnotes><![CDATA[[205] Teuratin, që dallon të mirën nga e keqja.]]></footnotes>
</aya>
<aya number="49">
<translation><![CDATA[që i frikësohen Zotit të tyre - edhe kur nuk i sheh askush dhe, që i tremben Orës (së Kiametit).]]></translation>
<footnotes></footnotes>
</aya>
<aya number="50">
<translation><![CDATA[Ndërsa ky (Kuran) është Këshillë e bekuar, të cilën Ne e kemi shpallur, prandaj, si mund ta mohoni ju atë?!]]></translation>
<footnotes></footnotes>
</aya>
<aya number="51">
<translation><![CDATA[Në të vërtetë, Ne e udhëzuam Ibrahimin në rrugë të drejtë qysh më parë dhe e njihnim atë (se ishte i aftë për këtë gjë).]]></translation>
<footnotes></footnotes>
</aya>
<aya number="52">
<translation><![CDATA[Kur ai i tha të atit dhe popullit të tij: “Ç’janë këta idhuj, që ju po i adhuroni kaq shumë?”,]]></translation>
<footnotes></footnotes>
</aya>
<aya number="53">
<translation><![CDATA[ata thanë: “Baballarët tanë i adhuronin këta.”]]></translation>
<footnotes></footnotes>
</aya>
<aya number="54">
<translation><![CDATA[(Ibrahimi) tha: “Me të vërtetë, ju dhe baballarët tuaj keni qenë në humbje të qartë.”]]></translation>
<footnotes></footnotes>
</aya>
<aya number="55">
<translation><![CDATA[Ata thanë: “A po na sjell të Vërtetën apo je nga ata që tallen?”]]></translation>
<footnotes></footnotes>
</aya>
<aya number="56">
<translation><![CDATA[Ai tha: “Jo, por Zoti juaj është Zoti i qiejve dhe i Tokës. Është Ai që i ka krijuar ato, ndërsa unë jam njëri prej atyre që e dëshmojnë këtë.]]></translation>
<footnotes></footnotes>
</aya>
<aya number="57">
<translation><![CDATA[(Betohem) për Allahun, se do t’i flak idhujt tuaj, posa të largoheni ju!”]]></translation>
<footnotes></footnotes>
</aya>
<aya number="58">
<translation><![CDATA[Dhe i bëri ata copa-copa, përveç idhullit të tyre më të madh, kështu që ata t’i drejtoheshin atij.]]></translation>
<footnotes></footnotes>
</aya>
<aya number="59">
<translation><![CDATA[Disa thanë: “Kush i bëri kështu zotat tanë? Me të vërtetë, ai është keqbërës!”]]></translation>
<footnotes></footnotes>
</aya>
<aya number="60">
<translation><![CDATA[Të tjerët u përgjigjën: “Dëgjuam një djalosh që i përgojonte, quhej Ibrahim.”]]></translation>
<footnotes></footnotes>
</aya>
<aya number="61">
<translation><![CDATA[“Atëherë silleni atë para syve të botës, që ata të dëshmojnë” – thanë ata.]]></translation>
<footnotes></footnotes>
</aya>
<aya number="62">
<translation><![CDATA[Ata e pyetën: “Ti i bëre kështu zotat tanë, o Ibrahim?”]]></translation>
<footnotes></footnotes>
</aya>
<aya number="63">
<translation><![CDATA[Ai tha: “Jo! Këtë e ka bërë ky i madhi i tyre. Pyesni ata, nëse flasin!”]]></translation>
<footnotes></footnotes>
</aya>
<aya number="64">
<translation><![CDATA[Atëherë ata i thirrën mendjes dhe i thanë njëri-tjetrit: “Me të vërtetë, ju vetë jeni keqbërësit.”]]></translation>
<footnotes></footnotes>
</aya>
<aya number="65">
<translation><![CDATA[Pastaj ulën kokat dhe i thanë: “Sigurisht që ti e di, se këta nuk flasin!”]]></translation>
<footnotes></footnotes>
</aya>
<aya number="66">
<translation><![CDATA[Ai u tha: “Mos vallë, ju adhuroni në vend të Allahut gjëra që nuk mund t’ju sjellin kurrfarë dobie e as dëmi?!]]></translation>
<footnotes></footnotes>
</aya>
<aya number="67">
<translation><![CDATA[Mjerë ju dhe mjerë ata që ju i adhuroni në vend të Allahut! A nuk arsyetoni?!”]]></translation>
<footnotes></footnotes>
</aya>
<aya number="68">
<translation><![CDATA[Ata thirrën: “Digjeni atë dhe ndihmoni zotat tuaj, nëse doni të bëni ndonjë vepër!”]]></translation>
<footnotes></footnotes>
</aya>
<aya number="69">
<translation><![CDATA[Ne thamë: “O zjarr, bëhu i ftohtë dhe shpëtim për Ibrahimin!”]]></translation>
<footnotes></footnotes>
</aya>
<aya number="70">
<translation><![CDATA[Ata deshën ta lëndonin, por Ne i bëmë të dështonin.]]></translation>
<footnotes></footnotes>
</aya>
<aya number="71">
<translation><![CDATA[Ne e shpëtuam atë dhe Lutin (dhe i çuam) në tokën, të cilën e kemi bekuar për njerëzit.]]></translation>
<footnotes></footnotes>
</aya>
<aya number="72">
<translation><![CDATA[Ne i dhuruam atij Is’hakun dhe Jakubin si dhunti dhe të gjithë i bëmë të drejtë.]]></translation>
<footnotes></footnotes>
</aya>
<aya number="73">
<translation><![CDATA[Ne i bëmë ata udhëheqës që udhëzonin sipas urdhrit Tonë dhe i frymëzuam që të bënin vepra të mira, të kryenin faljet dhe të jepnin zekatin, dhe ata vetëm Ne na adhuruan.]]></translation>
<footnotes></footnotes>
</aya>
<aya number="74">
<translation><![CDATA[Lutit i dhamë urtësi dhe dituri, dhe e shpëtuam prej vendbanimit ku bëheshin vepra të liga. Ata ishin vërtet njerëz të këqij e të mbrapshtë.]]></translation>
<footnotes></footnotes>
</aya>
<aya number="75">
<translation><![CDATA[Lutin e pranuam në mëshirën Tonë. Me të vërtetë, ai është prej të mirëve.]]></translation>
<footnotes></footnotes>
</aya>
<aya number="76">
<translation><![CDATA[(Kujtoje) Nuhun kur ai Na thirri më përpara, dhe Ne iu përgjigjëm atij, duke e shpëtuar atë dhe familjen e tij nga mjerimi i madh (mbytja).]]></translation>
<footnotes></footnotes>
</aya>
<aya number="77">
<translation><![CDATA[Dhe e ndihmuam atë kundër popullit që i quante gënjeshtra shenjat Tona. Me të vërtetë, ai ishte popull i keq, prandaj e fundosëm të gjithin.]]></translation>
<footnotes></footnotes>
</aya>
<aya number="78">
<translation><![CDATA[(Kujtoje) edhe Davudin dhe Sulejmanin, kur gjykuan mbi të lashtat në të cilat kishin kullotur natën bagëtitë e disa njerëzve. Ne ishim dëshmitarë të gjykimit të tyre.]]></translation>
<footnotes></footnotes>
</aya>
<aya number="79">
<translation><![CDATA[Ne e bëmë Sulejmanin ta kuptonte drejtë çështjen dhe, që të dyve u dhamë mençuri e dituri. Ne i nënshtruam malet dhe shpendët që, bashkë me Davudin, të thurnin lavde (për Allahun). Ishim Ne që i bënim këto.]]></translation>
<footnotes></footnotes>
</aya>
<aya number="80">
<translation><![CDATA[Ne i mësuam atij (Davudit) punimin e parzmoreve prej hekuri për ju, për t’ju mbrojtur në luftë me armikun, andaj, a jeni mirënjohës?]]></translation>
<footnotes></footnotes>
</aya>
<aya number="81">
<translation><![CDATA[Sulejmanit i dhamë erën e fortë, që të fryjë sipas urdhrit të tij, drejt tokës, të cilën Ne e kemi bekuar; Ne jemi të Dijshëm për çdo gjë.]]></translation>
<footnotes></footnotes>
</aya>
<aya number="82">
<translation><![CDATA[Dhe (ia nënshtruam atij) disa nga djajtë që zhyteshin në det për të, (duke nxjerrë xhevahire) dhe bënin edhe punë të tjera dhe Ne i ruanim ata (që të mos i bënin dëm).]]></translation>
<footnotes></footnotes>
</aya>
<aya number="83">
<translation><![CDATA[(Kujtoje) Ejubin, kur iu lut Zotit të vet: “Mua më ka goditur fatkeqësia e Ti je më mëshiruesi i mëshiruesve!”]]></translation>
<footnotes></footnotes>
</aya>
<aya number="84">
<translation><![CDATA[Ne iu përgjigjëm atij, ia larguam mjerimin që kishte dhe ia kthyem familjen të dyfishuar në numër. (Këtë e bëmë) nga mëshira Jonë dhe që të jetë përkujtesë për ata që Na adhurojnë.]]></translation>
<footnotes></footnotes>
</aya>
<aya number="85">
<translation><![CDATA[(Kujto) Ismailin, Idrisin dhe Dhulkiflin! Të gjithë këta kanë qenë të durueshëm.]]></translation>
<footnotes></footnotes>
</aya>
<aya number="86">
<translation><![CDATA[Ne i pranuam ata me mëshirën Tonë. Me të vërtetë, ata ishin ndër të drejtët.]]></translation>
<footnotes></footnotes>
</aya>
<aya number="87">
<translation><![CDATA[(Kujtoje) Dhun-Nunin (Junusin) kur iku i zemëruar e mendoi se Ne nuk do ta dënojmë, andaj thërriti nga errësira: “S’ka zot tjetër, përveç Teje! Qofsh i lavdëruar! Me të vërtetë, unë kam gabuar!”]]></translation>
<footnotes></footnotes>
</aya>
<aya number="88">
<translation><![CDATA[Ne iu përgjigjëm atij dhe e shpëtuam nga brengosja. Kështu, Ne i shpëtojmë besimtarët.]]></translation>
<footnotes></footnotes>
</aya>
<aya number="89">
<translation><![CDATA[(Kujtoje) Zekerijan, kur iu lut Zotit të vet: “O Zoti im, mos më lër vetëm (pa fëmijë), e Ti je trashëgimtari më i mirë.”]]></translation>
<footnotes></footnotes>
</aya>
<aya number="90">
<translation><![CDATA[Ne iu përgjigjëm atij dhe i dhuruam Jahjain, duke ia bërë gruan të aftë (për lindje). Me të vërtetë, ata nxitonin për vepra të mira dhe Na luteshin, me shpresë e frikë dhe ishin të përulur ndaj Nesh.]]></translation>
<footnotes></footnotes>
</aya>
<aya number="91">
<translation><![CDATA[(Kujtoje) atë që ruajti virgjërinë e saj[206]! Ne frymë brenda saj nga shpirti Ynë dhe e bëmë atë dhe birin e saj[207] mrekulli për gjithë njerëzit.]]></translation>
<footnotes><![CDATA[[206] Merjemen.
[207] Isain (a.s.).]]></footnotes>
</aya>
<aya number="92">
<translation><![CDATA[Vërtet, ky është besimi juaj - besimi i vetëm, e Unë jam Zoti juaj, andaj më adhuroni Mua!]]></translation>
<footnotes></footnotes>
</aya>
<aya number="93">
<translation><![CDATA[Njerëzit janë përçarë në çështje të besimit, por të gjithë do të kthehen te Ne (Ditën e Gjykimit).]]></translation>
<footnotes></footnotes>
</aya>
<aya number="94">
<translation><![CDATA[Atij që bën vepra të mira dhe është besimtar, përpjekja nuk do t’i mohohet. Dhe këtë Ne ia shënojmë atij.]]></translation>
<footnotes></footnotes>
</aya>
<aya number="95">
<translation><![CDATA[Është e pamundur, që banorët e një vendi, të cilët i kemi zhdukur Ne, të kthehen sërish në këtë botë.]]></translation>
<footnotes></footnotes>
</aya>
<aya number="96">
<translation><![CDATA[Dhe, kur të dalin Jexhuxhët dhe Mexhuxhët e të shpejtojnë prej çdo lartësie,]]></translation>
<footnotes></footnotes>
</aya>
<aya number="97">
<translation><![CDATA[dhe të afrohet premtimi i vërtetë (Kiameti), atëherë sytë e atyre që nuk kanë besuar, do të zgurdullohen, (e thonë): “Mjerë për ne! Ne kemi qenë të pavëmendshëm ndaj kësaj dhe e kemi ngarkuar veten me gjynahe”.]]></translation>
<footnotes></footnotes>
</aya>
<aya number="98">
<translation><![CDATA[Me të vërtetë, ju (idhujtarë) dhe idhujt që i adhuroni në vend të Allahut, do të jeni lëndë djegëse për Xhehenemin. Ju do të vini në të.]]></translation>
<footnotes></footnotes>
</aya>
<aya number="99">
<translation><![CDATA[Sikur këta të ishin zota (të vërtetë), nuk do të vinin atje dhe të gjithë do të mbeteni përherë aty.]]></translation>
<footnotes></footnotes>
</aya>
<aya number="100">
<translation><![CDATA[Ata do të gulçojnë dhe nuk do të dëgjojnë (asgjë).]]></translation>
<footnotes></footnotes>
</aya>
<aya number="101">
<translation><![CDATA[Ndërsa ata të cilëve u ka prirë mirësia Jonë qysh më parë, do të jenë larg nga Xhehenemi.]]></translation>
<footnotes></footnotes>
</aya>
<aya number="102">
<translation><![CDATA[Ata nuk do të dëgjojnë fërshëllimën e tij dhe do të qëndrojnë përherë në atë që u ka dëshiruar shpirti i tyre.]]></translation>
<footnotes></footnotes>
</aya>
<aya number="103">
<translation><![CDATA[Ata nuk do t’i brengosë tmerri më i madh dhe engjëjt do t’i presin (duke u thënë): “Kjo është dita juaj e premtuar.”]]></translation>
<footnotes></footnotes>
</aya>
<aya number="104">
<translation><![CDATA[Atë Ditë, Ne do të palosim qiellin, ashtu siç paloset letra e librit. Ashtu siç e filluam krijimin e parë, do ta përsërisim atë. Ky është premtimi Ynë. Ne do ta bëjmë këtë me të vërtetë.]]></translation>
<footnotes></footnotes>
</aya>
<aya number="105">
<translation><![CDATA[Ne shënuam në Zebur, pas Teuratit, që tokën (e Xhenetit) do ta trashëgojnë robërit e Mi të mirë.]]></translation>
<footnotes></footnotes>
</aya>
<aya number="106">
<translation><![CDATA[Me të vërtetë, në këtë (Kuran) ka mësime të mjaftueshme për ata që (e) adhurojnë (Allahun).]]></translation>
<footnotes></footnotes>
</aya>
<aya number="107">
<translation><![CDATA[Dhe Ne nuk të kemi dërguar ty (o Muhamed), veçse si mëshirë për botët.]]></translation>
<footnotes></footnotes>
</aya>
<aya number="108">
<translation><![CDATA[Thuaj: “Mua më është shpallur që Zoti juaj është një Zot i vetëm; pra, a jeni myslimanë[208]?”]]></translation>
<footnotes><![CDATA[[208] D.m.th. të përulur para Zotit.]]></footnotes>
</aya>
<aya number="109">
<translation><![CDATA[E, nëse ata i shmangen (thirrjes sate), ti thuaju: “Unë ju kam lajmëruar të gjithëve pa dallim dhe nuk di a është afër apo larg ajo, që ju është premtuar.]]></translation>
<footnotes></footnotes>
</aya>
<aya number="110">
<translation><![CDATA[Ai i di vërtet fjalët e thëna haptazi apo fshehtazi.]]></translation>
<footnotes></footnotes>
</aya>
<aya number="111">
<translation><![CDATA[Ndërsa unë nuk e di: a është ajo[209] sprovë për ju apo kënaqësi e përkohshme.]]></translation>
<footnotes><![CDATA[[209] Vonesa e dënimit.]]></footnotes>
</aya>
<aya number="112">
<translation><![CDATA[O Zoti im, gjyko me drejtësi! Zoti ynë është i Gjithëmëshirshmi, ndihmën e të Cilit kërkojmë kundër atyre që thoni.”]]></translation>
<footnotes></footnotes>
</aya>
</sura>
<sura number="22">
<aya number="1">
<translation><![CDATA[O njerëz, frikësojuni Zotit tuaj, sepse dridhja e Orës (së Kiametit), është vërtet një ngjarje e madhe!]]></translation>
<footnotes></footnotes>
</aya>
<aya number="2">
<translation><![CDATA[Ditën, që do të shihni atë, çdo grua me fëmijë në gji do ta harrojë fëmijën e saj dhe çdo grua shtatzënë do ta hedhë barrën e vet. Njerëzit do t’i shihni si të dehur, ndonëse ata nuk do të jenë të dehur, por dënimi i Allahut është i ashpër.]]></translation>
<footnotes></footnotes>
</aya>
<aya number="3">
<translation><![CDATA[Ka disa njerëz që diskutojnë për Allahun, pa kurrfarë dijenie dhe ndjekin rrugën e çdo djalli të ndërkryer,]]></translation>
<footnotes></footnotes>
</aya>
<aya number="4">
<translation><![CDATA[e është caktuar për të (djallin), se kush e bën mik, ai (djalli) do ta shmangë (mikun) e do ta sjellë atë në dënimin e zjarrit.]]></translation>
<footnotes></footnotes>
</aya>
<aya number="5">
<translation><![CDATA[O njerëz, nëse ju dyshoni në ringjalljen, mendoni si Ne ju kemi krijuar prej dheut, pastaj prej pikës së farës, pastaj prej droçkave të gjakut, pastaj prej një cope mishi me trajtë të plotë ose jo të plotë, për t’jua bërë të qartë! Dhe Ne e mbajmë në mitër atë që duam deri në kohën e caktuar. Pastaj ju nxjerrim si fëmijë e pas kësaj do të arrini moshën e pjekurisë. Disa nga ju vdesin e disa ngelin deri në pleqëri të thellë, që të mos dinë asgjë nga ajo që kanë ditur më parë. Dhe ti e sheh tokën të tharë, por, kur Ne lëshojmë ujë mbi të, ajo trazohet dhe gufon dhe prej saj mbijnë gjithfarë lloj bimësh të mrekullueshme në çift.]]></translation>
<footnotes></footnotes>
</aya>
<aya number="6">
<translation><![CDATA[Kjo ndodh (që ta dini) se Allahu është e Vërteta, se Ai i ringjall të vdekurit, se Ai është i Fuqishëm për çdo gjë,]]></translation>
<footnotes></footnotes>
</aya>
<aya number="7">
<translation><![CDATA[se Ora (e Kiametit) do të vijë, gjë për të cilën s’ka dyshim dhe se Allahu do t’i ringjallë ata që janë në varre.]]></translation>
<footnotes></footnotes>
</aya>
<aya number="8">
<translation><![CDATA[Disa njerëz diskutojnë për Allahun pa kurrfarë diturie, pa udhërrëfyes dhe pa Libër ndriçues.]]></translation>
<footnotes></footnotes>
</aya>
<aya number="9">
<translation><![CDATA[Ata e kthejnë mënjanë kokën (nga mendjemadhësia), që të largojnë të tjerët nga rruga e Allahut. Këta njerëz do të poshtërohen në këtë botë, kurse në Ditën e Kiametit Ne do t’i bëjmë, që të shijojnë dënimin e zjarrit të ndezur fort]]></translation>
<footnotes></footnotes>
</aya>
<aya number="10">
<translation><![CDATA[(duke iu thënë): “Ky (dënim) është për shkak të veprave tuaja, se Allahu nuk është i padrejtë ndaj robërve të Tij.”]]></translation>
<footnotes></footnotes>
</aya>
<aya number="11">
<translation><![CDATA[Disa njerëz të tjerë e adhurojnë Allahun me kusht: Nëse u ecën mbarë, janë të kënaqur, por, nëse i godet fatkeqësia, ata kthehen në mohim e kështu humbasin këtë botë dhe tjetrën. Pikërisht kjo është humbja e qartë.]]></translation>
<footnotes></footnotes>
</aya>
<aya number="12">
<translation><![CDATA[Në vend të Allahut, ata u luten edhe atyre që nuk mund të sjellin as ndonjë dëm e as ndonjë dobi. Kjo është vërtet humbja e largët.]]></translation>
<footnotes></footnotes>
</aya>
<aya number="13">
<translation><![CDATA[Ata i luten asaj, dëmi i së cilës është më i afërt se dobia: një zotëri i keq dhe një shok i keq!]]></translation>
<footnotes></footnotes>
</aya>
<aya number="14">
<translation><![CDATA[Vërtet, ata që besojnë dhe bëjnë vepra të mira, Allahu do t’i fusë në kopshte, nëpër të cilat rrjedhin lumenj. Pa dyshim, Allahu bën çfarë të dëshirojë.]]></translation>
<footnotes></footnotes>
</aya>
<aya number="15">
<translation><![CDATA[Kush mendon se Allahu nuk do ta ndihmojë (Muhamedin) në këtë botë dhe në botën tjetër, le të lidhë një litar në tavan e të varet! Pastaj le të shohë nëse do t’ia largojë ky veprim hidhërimin![210]]]></translation>
<footnotes><![CDATA[[210] Allahu i Madhërishëm ironizon të gjithë armiqtë e Profetit të Tij, duke iu thënë se Ai do ta ndihmojë gjithnjë Muhamedin (a.s.). Prandaj, kush ka inat, le të vdesë nga marazi, sepse nuk mund të bëjë asgjë kundër Profetit (a.s.).]]></footnotes>
</aya>
<aya number="16">
<translation><![CDATA[Dhe kështu, Ne e kemi zbritur Kuranin në vargje të qarta dhe, sigurisht, Allahu udhëzon në rrugë të drejtë kë të dojë.]]></translation>
<footnotes></footnotes>
</aya>
<aya number="17">
<translation><![CDATA[Vërtet, si ata që kanë besuar, ashtu dhe hebrenjtë, sabi’inët, të krishterët, mexhusitë[211] e idhujtarët, Allahu do t’i gjykojë drejt të gjithë Ditën e Kiametit. Nuk ka dyshim, se Allahu është dëshmitar për çdo gjë.]]></translation>
<footnotes><![CDATA[[211] Adhuruesit e zjarrit.]]></footnotes>
</aya>
<aya number="18">
<translation><![CDATA[A nuk e sheh ti se, në të vërtetë, Allahut i përulen në sexhde ata që gjenden në qiej dhe në Tokë, edhe Dielli, edhe Hëna, edhe yjet, edhe malet, edhe drurët, edhe kafshët dhe shumë nga njerëzit (myslimanët)? Por ka shumë njerëz (mohues), që meritojnë dënimin. E atë që e poshtëron Allahu, askush nuk mund ta bëjë të nderuar. Allahu, me të vërtetë, bën çfarë të dëshirojë.]]></translation>
<footnotes></footnotes>
</aya>
<aya number="19">
<translation><![CDATA[Besimtarët dhe jobesimtarët grinden për Zotin e tyre, por për ata që nuk besojnë janë përgatitur rroba prej zjarri, e mbi kokat e tyre do të hidhet ujë i valuar,]]></translation>
<footnotes></footnotes>
</aya>
<aya number="20">
<translation><![CDATA[me të cilin do t’u shkrihen ç’kanë në barqe dhe lëkura.]]></translation>
<footnotes></footnotes>
</aya>
<aya number="21">
<translation><![CDATA[Për ata ka kamxhikë prej hekuri.]]></translation>
<footnotes></footnotes>
</aya>
<aya number="22">
<translation><![CDATA[Sa herë, që do të përpiqen të dalin nga ankthi i zjarrit, do të rikthehen në të (e do t’u thuhet): “Shijoni dënimin me djegie të tmerrshme!”]]></translation>
<footnotes></footnotes>
</aya>
<aya number="23">
<translation><![CDATA[S’ka dyshim se ata që besojnë dhe bëjnë vepra të mira, Allahu i fut në kopshte, nëpër të cilat rrjedhin lumenj. Ata do të stolisen me byzylykë të artë dhe inxhi e rrobat e tyre do të jenë prej mëndafshi.]]></translation>
<footnotes></footnotes>
</aya>
<aya number="24">
<translation><![CDATA[Ata qenë udhëzuar drejt fjalës së mirë[212] dhe në rrugën e Atij që është i Denjë për t’u lavdëruar.]]></translation>
<footnotes><![CDATA[[212] Siç janë lavdërimet për Allahun, lutjet etj.]]></footnotes>
</aya>
<aya number="25">
<translation><![CDATA[Vërtet, ata që nuk besojnë dhe pengojnë njerëzit nga rruga e Allahut dhe nga Xhamia e Shenjtë, të cilën Ne e kemi bërë të njëjtë për të gjithë njerëzit, si për vendasin ashtu edhe për atë që vjen nga tjetër vend dhe, ata që synojnë ta përdhosin (Xhaminë), me të keqe, Ne do t’i bëjmë të shijojnë dënim të dhembshëm.]]></translation>
<footnotes></footnotes>
</aya>
<aya number="26">
<translation><![CDATA[Kujtoje kur Ne vendosëm për Ibrahimin vendin e Faltores[213] (duke e urdhëruar): “Mos më shoqëro asgjë (në adhurim) dhe pastroje Shtëpinë Time (nga idhujtaria), për ata që vijnë rrotull saj (në shenjë adhurimi) dhe për ata që rrinë në këmbë, përkulen dhe bien në sexhde duke u falur.]]></translation>
<footnotes><![CDATA[[213] Qabesë.]]></footnotes>
</aya>
<aya number="27">
<translation><![CDATA[Thirri njerëzit për haxhillëk: ata do të vijnë në këmbë dhe me deve prej të gjitha viseve të largëta,]]></translation>
<footnotes></footnotes>
</aya>
<aya number="28">
<translation><![CDATA[që të dëshmojnë dobitë e tyre dhe të përmendin Emrin e Allahut në ditët e caktuara mbi kafshët (për kurban), të cilat ua ka dhuruar Ai. Hani nga ato (mishin) dhe ushqeni nevojtarin e varfër!]]></translation>
<footnotes></footnotes>
</aya>
<aya number="29">
<translation><![CDATA[Pastaj, haxhinjtë le të pastrojnë trupin e tyre, le t’i kryejnë zotimet e tyre dhe le t’i vijnë rrotull Shtëpisë së lashtë.]]></translation>
<footnotes></footnotes>
</aya>
<aya number="30">
<translation><![CDATA[Këto (janë urdhërimet). Për atë që nderon ritet e shenjta të Allahut, do të jetë më mirë te Zoti i tij. Ju janë lejuar bagëtitë, përveç atyre që ju janë thënë (se janë të ndaluara). Andaj, largohuni prej ndotësisë së idhujve dhe largohuni prej fjalëve të rreme.]]></translation>
<footnotes></footnotes>
</aya>
<aya number="31">
<translation><![CDATA[Përuluni plotësisht para Allahut me sinqeritet, duke mos i shoqëruar asgjë Atij (në adhurim). Kush i shoqëron Allahut diçka (në adhurim), i ngjan atij që bie nga qielli e që e rrëmben zogu ose i ngjan atij që stuhia e erës e ka hedhur në një vend të largët e të humbur.]]></translation>
<footnotes></footnotes>
</aya>
<aya number="32">
<translation><![CDATA[Po, kështu është! Ndërsa kush madhëron shenjat e fesë së Allahut, tregon përkushtimin e zemrës së tij.]]></translation>
<footnotes></footnotes>
</aya>
<aya number="33">
<translation><![CDATA[Ju do të përfitoni nga ato (kafshë) deri në një kohë të caktuar; pastaj ato do të flijohen te Faltorja e lashtë.]]></translation>
<footnotes></footnotes>
</aya>
<aya number="34">
<translation><![CDATA[Për çdo popull, Ne kemi caktuar një ritual, që ata të përmendin emrin e Allahut gjatë flijimit të kafshëve, që Ai ua ka dhuruar për ushqim. Zoti juaj është një Zot i vetëm, prandaj vetëm Atij përuljuni. Dhe jepu lajme të mira atyre që janë të përulur,]]></translation>
<footnotes></footnotes>
</aya>
<aya number="35">
<translation><![CDATA[atyre, zemrat e të cilëve frikësohen, kur përmendet Allahu, që (janë) të durueshëm për gjithçka që i godet, që falin namazet dhe që ndajnë nga ajo, që Ne ua kemi dhënë.]]></translation>
<footnotes></footnotes>
</aya>
<aya number="36">
<translation><![CDATA[Devetë dhe gjedhët i kemi bërë për ju si një nga ritet e Allahut për flijim dhe ju keni dobi nga ato. Prandaj, përmendeni emrin e Allahut mbi ato, ndërsa i radhisni në këmbë (për t’i therur). Kur ato të bien në tokë, hani prej (mishit të) tyre dhe ushqeni edhe atë që lyp, edhe atë që nuk lyp. Kështu pra, Ne i kemi vënë ato në shërbimin tuaj, që ju të jeni mirënjohës.]]></translation>
<footnotes></footnotes>
</aya>
<aya number="37">
<translation><![CDATA[Tek Allahu nuk arrin as mishi, as gjaku i tyre, por arrin përkushtimi juaj. Kështu, Ai i ka vënë ato në shërbimin tua,j që ju ta madhëroni Allahun sepse ju ka udhëzuar. Dhe, jepu lajmin e mirë, punëdrejtëve!]]></translation>
<footnotes></footnotes>
</aya>
<aya number="38">
<translation><![CDATA[Allahu, në të vërtetë, i mbron besimtarët. Ai nuk i do tradhtarët mohues.]]></translation>
<footnotes></footnotes>
</aya>
<aya number="39">
<translation><![CDATA[Atyre që janë sulmuar, u lejohet (që të mbrohen), sepse u është bërë padrejtësi dhe, në të vërtetë, Allahu është i Fuqishëm, që t’i ndihmojë]]></translation>
<footnotes></footnotes>
</aya>
<aya number="40">
<translation><![CDATA[ata, që janë dëbuar nga vatrat e tyre padrejtësisht, vetëm sepse thanë: “Zoti ynë është Allahu.”[214] Sikur Allahu të mos u kishte dhënë njerëzve mundësinë për t’u mbrojtur nga njëri-tjetri, do të shkatërroheshin manastiret, kishat, sinagogat dhe xhamitë, në të cilat përmendet shumë emri i Allahut. Vërtet, Allahu e ndihmon këdo që e ndihmon Atë. Allahu është vërtet i Fortë dhe i Plotfuqishëm.]]></translation>
<footnotes><![CDATA[[214] Profeti a.s. ka ardhur me këshilla të mira e me butësi. Ai jetoi 13 vjet midis një populli pagan dhe i duroi të gjitha të këqijat që bëri ai popull ndaj tij. Më pas Ai u largua nga vatra dhe atdheu i vet e u vendos në Medinë, 500 kilometra larg Mekës. Profeti kërkonte prej popullit mirësi, sjellje të mira dhe barazi. Pasi nuk pati sukses në këtë drejtim, pas 13 vjetësh iu dha leja për të luftuar kundër keqbërësve, duke mbrojtur veten, por jo duke e tepruar. Shih suren 2, vargun 190. Po ashtu, Muhamedi ka kërkuar që, nëse ata dëshirojnë armëpushim e marrëveshje, të ndërpritet lufta. Të gjitha këto janë sipas parimeve të Islamit. Shih suren 8, vargun 61 (përkthyesi).]]></footnotes>
</aya>
<aya number="41">
<translation><![CDATA[(Allahu i ndihmon edhe) ata, të cilëve, nëse u japim pushtet në tokë, kryejnë faljet, japin zekatin, urdhërojnë kryerjen e veprave të mira dhe pengojnë atë që është e mbrapshtë. Tek Allahu është fundi i të gjitha çështjeve.]]></translation>
<footnotes></footnotes>
</aya>
<aya number="42">
<translation><![CDATA[Nëse ata të quajnë ty gënjeshtar, (dije se) para tyre (i) kanë quajtur gënjeshtarë (profetët e vet) edhe populli i Nuhut, fiset Ad e Themud,]]></translation>
<footnotes></footnotes>
</aya>
<aya number="43">
<translation><![CDATA[populli i Ibrahimit, populli i Lutit,]]></translation>
<footnotes></footnotes>
</aya>
<aya number="44">
<translation><![CDATA[dhe banorët e Medjenit. Edhe Musain e përgënjeshtruan; andaj Unë u dhashë afat mohuesve, pastaj i dënova ata. Eh, si ka qenë dënimi Im!]]></translation>
<footnotes></footnotes>
</aya>
<aya number="45">
<translation><![CDATA[Sa e sa qytete i shkatërruam, ngaqë banorët e tyre ishin të këqij dhe tani ato janë kthyer përmbys! Sa e sa puse mbetën të braktisura, sa e sa pallate të larta të shkretuara!]]></translation>
<footnotes></footnotes>
</aya>
<aya number="46">
<translation><![CDATA[Vallë, a nuk kanë udhëtuar ata nëpër botë, që zemrat e tyre të mendojnë dhe veshët të dëgjojnë? Në të vërtetë, atyre nuk u janë verbuar sytë (në këto gjëra), por u janë verbuar zemrat e veta në kraharor.]]></translation>
<footnotes></footnotes>
</aya>
<aya number="47">
<translation><![CDATA[Ata të kërkojnë që t’u shpejtohet dënimi, por Allahu kurrsesi nuk e thyen premtimin e Vet. Një ditë te Zoti yt është sa një mijë vjet sipas llogarisë suaj.]]></translation>
<footnotes></footnotes>
</aya>
<aya number="48">
<translation><![CDATA[Sa e sa vendbanimeve Unë ua shtyva dënimin, edhe pse ata ishin keqbërës, por prapëseprapë i dënova. Tek Unë kthehet çdo gjë.]]></translation>
<footnotes></footnotes>
</aya>
<aya number="49">
<translation><![CDATA[Thuaj (o Muhamed!): “O njerëz, unë jam për ju vetëm paralajmërues i qartë”.]]></translation>
<footnotes></footnotes>
</aya>
<aya number="50">
<translation><![CDATA[Për ata që besojnë dhe bëjnë vepra të mira, ka falje dhe dhunti fisnike.]]></translation>
<footnotes></footnotes>
</aya>
<aya number="51">
<translation><![CDATA[Ndërsa ata që përpiqen t’i luftojnë shpalljet Tona, duke menduar se nuk do t’i dënojmë, (dije se) njerëz të tillë janë banorë të Xhehenemit.]]></translation>
<footnotes></footnotes>
</aya>
<aya number="52">
<translation><![CDATA[Ne nuk kemi sjellë para teje (o Muhamed) asnjë të dërguar e asnjë profet që djalli të mos i ndërhynte në leximin e tij (nga shpallja). Por Allahu e zhdukte ndërhyrjen e djallit dhe më pas i forconte shpalljet e Veta. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="53">
<translation><![CDATA[Kjo ndodh që Ai ta bëjë ndërhyrjen e djallit sprovë për njerëzit që i kanë zemrat të sëmura (nga dyshimi) dhe të ngurtësuara prandaj keqbërësit janë në përçarje të madhe]]></translation>
<footnotes></footnotes>
</aya>
<aya number="54">
<translation><![CDATA[dhe që ata, të cilëve u është dhënë dituria, ta kuptojnë se ai (Kurani) është e Vërteta nga Zoti yt, ta besojnë atë dhe zemrat e tyre të binden e të qetësohen me të. Nuk ka dyshim se Allahu i udhëzon në rrugën e drejtë ata që besojnë.]]></translation>
<footnotes></footnotes>
</aya>
<aya number="55">
<translation><![CDATA[Ata që nuk besojnë do të vazhdojnë të dyshojnë në të (Kuran), derisa t’u vijë Ora (e Kiametit) në mënyrë të papritur ose derisa t’u vijë dënimi i Ditës Shterpë.[215]]]></translation>
<footnotes><![CDATA[[215] “Dita Shterpë” është Dita e Fundit. Është quajtur kështu, sepse pas saj nuk ka më ditë tjetër.]]></footnotes>
</aya>
<aya number="56">
<translation><![CDATA[I tërë pushteti atë ditë i përket Allahut. Ai do t’i gjykojë të gjithë: ata që kanë besuar dhe kanë bërë vepra të mira, do të gjenden në kopshtet e begative,]]></translation>
<footnotes></footnotes>
</aya>
<aya number="57">
<translation><![CDATA[ndërsa ata që nuk kanë besuar dhe i kanë përgënjeshtruar shpalljet Tona, do të kenë dënim poshtërues.]]></translation>
<footnotes></footnotes>
</aya>
<aya number="58">
<translation><![CDATA[Atyre që kanë mërguar për hir të Allahut e kanë rënë dëshmorë apo kanë vdekur, me siguri, Allahu do t’u japë shpërblim të mirë. Pa dyshim, Allahu është dhuruesi më i mirë,]]></translation>
<footnotes></footnotes>
</aya>
<aya number="59">
<translation><![CDATA[Ai do t’i shpjerë në një vend, ku do të jenë vërtet të kënaqur! Allahu është vërtet i Gjithëdijshëm dhe i Butë.]]></translation>
<footnotes></footnotes>
</aya>
<aya number="60">
<translation><![CDATA[Po, kështu është! Ai që merr hak për aq sa është dëmtuar e pastaj pëson sërish padrejtësi, me siguri, do të ndihmohet nga Allahu. Allahu është Shlyes i gjynaheve dhe Falës.]]></translation>
<footnotes></footnotes>
</aya>
<aya number="61">
<translation><![CDATA[Kjo është kështu, sepse Allahu e ndërfut natën te dita e ditën te nata dhe se Allahu dëgjon dhe sheh gjithçka.]]></translation>
<footnotes></footnotes>
</aya>
<aya number="62">
<translation><![CDATA[Kjo është kështu, sepse Allahu është e Vërteta (i vetmi që meriton të adhurohet), kurse gjithçka që adhurohet përveç Tij, është e pavërteta. Dhe, pa dyshim, Allahu është më i Lartësuari dhe i Madhërishmi.]]></translation>
<footnotes></footnotes>
</aya>
<aya number="63">
<translation><![CDATA[A nuk e sheh ti se Allahu lëshon shiun nga qielli e toka gjelbërohet?! Me të vërtetë, Allahu i di të gjitha në hollësi dhe njeh mirë çdo gjë.]]></translation>
<footnotes></footnotes>
</aya>
<aya number="64">
<translation><![CDATA[Atij i përket ç’ka në qiej e ç’ka në Tokë. Me të vërtetë, Allahu është i Vetëmjaftueshmi dhe i Denji për çdo lavd.]]></translation>
<footnotes></footnotes>
</aya>
<aya number="65">
<translation><![CDATA[A nuk e sheh ti, se Allahu ka vënë në shërbimin tuaj gjithçka që është në Tokë dhe anijet që lundrojnë nëpër det me urdhrin e Tij?! Është Ai që e mban qiellin që të mos bjerë në Tokë; kjo mund të ndodhë vetëm me lejen e Tij. Vërtet, Allahu është i Butë dhe i Mëshirshëm me njerëzit.]]></translation>
<footnotes></footnotes>
</aya>
<aya number="66">
<translation><![CDATA[Ai ju dha jetë dhe pastaj do t’ju bëjë të vdisni e më vonë do t’ju ringjallë. Me të vërtetë, njeriu është mosmirënjohës.]]></translation>
<footnotes></footnotes>
</aya>
<aya number="67">
<translation><![CDATA[Ne kemi caktuar për çdo popull rregulla fetare, sipas të cilave ata shkojnë, prandaj mos lejo kurrsesi (o Muhamed) që të diskutojnë me ty për atë çështje. Dhe thirri te Zoti yt! Sigurisht që ti je në rrugë të drejtë.]]></translation>
<footnotes></footnotes>
</aya>
<aya number="68">
<translation><![CDATA[Nëse ata grinden me ty, thuaju: “Allahu e di më së miri atë që bëni ju.]]></translation>
<footnotes></footnotes>
</aya>
<aya number="69">
<translation><![CDATA[Ai do të gjykojë në Ditën e Kiametit për kundërshtitë, që keni pasur ndërmjet jush.”]]></translation>
<footnotes></footnotes>
</aya>
<aya number="70">
<translation><![CDATA[A nuk e di ti, se Allahu di çdo gjë, që është në qiej e në Tokë? Të gjitha këto janë (shënuar) në Libër[216]. Me të vërtetë, kjo është e lehtë për Allahun.]]></translation>
<footnotes><![CDATA[[216] Në Leuhi Mahfudh - Librin e Ruajtur, ku është shënuar gjithçka, që nga fillimi i krijimit e deri në Ditën e Kiametit.]]></footnotes>
</aya>
<aya number="71">
<translation><![CDATA[Ata adhurojnë në vend të Allahut atë, për të cilën Ai nuk u ka dërguar atyre asnjë provë autoritare dhe, për të cilën, nuk kanë kurrfarë dijenie. Keqbërësit (idhujtarë) nuk do të kenë asnjë, që t’i ndihmojë (Ditën e Gjykimit).]]></translation>
<footnotes></footnotes>
</aya>
<aya number="72">
<translation><![CDATA[Kur atyre iu lexohen vargjet Tona të qarta, ti do të vëresh në fytyrat e jobesimtarëve marazin; ata duan t’u vërsulen atyre që iu lexojnë shpalljet Tona. Thuaj: “A doni t’ju tregoj se çfarë është më e keqe se kjo? - Zjarri i Xhehenemit, të cilin Allahu ua ka premtuar atyre që nuk besojnë! Eh, sa vendbanim i shëmtuar që është ai!”]]></translation>
<footnotes></footnotes>
</aya>
<aya number="73">
<translation><![CDATA[O njerëz, është sjellë një shembull, andaj dëgjojeni atë: “Idhujt që ju i adhuroni në vend të Allahut, nuk mund të krijojnë as edhe një mizë, edhe nëse bashkohen të gjithë për këtë. E, nëse miza u merr atyre diçka, ata nuk do të mund t’ia marrin. I dobët është përgjëruesi (adhuruesi), por edhe ai të cilit i përgjërohen (idhulli).”]]></translation>
<footnotes></footnotes>
</aya>
<aya number="74">
<translation><![CDATA[Ata nuk e çmojnë Allahun me vlerën e Tij të vërtetë. Vërtet, Allahu është i Fortë dhe i Plotfuqishëm.]]></translation>
<footnotes></footnotes>
</aya>
<aya number="75">
<translation><![CDATA[Allahu zgjedh të dërguar nga engjëjt dhe njerëzit; me të vërtetë, Allahu dëgjon dhe sheh gjithçka.]]></translation>
<footnotes></footnotes>
</aya>
<aya number="76">
<translation><![CDATA[Ai e di ç’ka para tyre dhe ç’ka pas tyre dhe tek Allahu kthehet çdo çështje.]]></translation>
<footnotes></footnotes>
</aya>
<aya number="77">
<translation><![CDATA[O besimtarë! Përkuluni dhe përuluni në sexhde (para Allahut)! Adhuroni Zotin tuaj dhe bëni vepra të mira për të arritur shpëtimin!]]></translation>
<footnotes></footnotes>
</aya>
<aya number="78">
<translation><![CDATA[Luftoni në rrugën e Allahut, ashtu si duhet luftuar. Ai ju ka zgjedhur dhe nuk ju ka vënë asnjë barrë në fenë tuaj, fenë e babait tuaj, Ibrahimit. Ai ju ka quajtur ju myslimanë qysh më parë (në Shkrimet e Shenjta) dhe në këtë (Kuran), me qëllim që i Dërguari të jetë dëshmitar mbi ju dhe që ju të jeni dëshmitarë mbi njerëzit e tjerë. Andaj, faleni namazin, jepni zekatin dhe mbështetuni tek Allahu! Ai është Mbrojtësi juaj. Sa Mbrojtës dhe Ndihmës i mrekullueshëm është Ai!]]></translation>
<footnotes></footnotes>
</aya>
</sura>
<sura number="23">
<aya number="1">
<translation><![CDATA[Me të vërtetë, janë të shpëtuar besimtarët,]]></translation>
<footnotes></footnotes>
</aya>
<aya number="2">
<translation><![CDATA[të cilët janë të përulur në namazin e tyre,]]></translation>
<footnotes></footnotes>
</aya>
<aya number="3">
<translation><![CDATA[të cilët shmangen nga fjalët e kota,]]></translation>
<footnotes></footnotes>
</aya>
<aya number="4">
<translation><![CDATA[të cilët japin zekatin,]]></translation>
<footnotes></footnotes>
</aya>
<aya number="5">
<translation><![CDATA[të cilët e ruajnë nderin e tyre (nga marrëdhëniet e jashtëligjshme),]]></translation>
<footnotes></footnotes>
</aya>
<aya number="6">
<translation><![CDATA[përveçse me gratë e tyre ose me skllavet që kanë në zotërim dhe, për këtë, nuk janë fajtorë,]]></translation>
<footnotes></footnotes>
</aya>
<aya number="7">
<translation><![CDATA[ndërsa ata që kërkojnë përtej kësaj, pikërisht ata janë shkelës (të kufijve),]]></translation>
<footnotes></footnotes>
</aya>
<aya number="8">
<translation><![CDATA[të cilët u përmbahen amaneteve dhe detyrimeve të marra]]></translation>
<footnotes></footnotes>
</aya>
<aya number="9">
<translation><![CDATA[dhe të cilët i kryejnë rregullisht faljet.]]></translation>
<footnotes></footnotes>
</aya>
<aya number="10">
<translation><![CDATA[Pikërisht ata do të jenë trashëgimtarët,]]></translation>
<footnotes></footnotes>
</aya>
<aya number="11">
<translation><![CDATA[që do ta trashëgojnë Firdeusin, ku do të qëndrojnë përjetësisht.]]></translation>
<footnotes></footnotes>
</aya>
<aya number="12">
<translation><![CDATA[Me të vërtetë, Ne e kemi krijuar njeriun prej palcës së baltës,]]></translation>
<footnotes></footnotes>
</aya>
<aya number="13">
<translation><![CDATA[e pastaj, e bëmë atë pikë fare dhe e vumë në një vend të sigurt (mitër).]]></translation>
<footnotes></footnotes>
</aya>
<aya number="14">
<translation><![CDATA[E mandej, pikën e farës e bëmë droçkë gjaku, e pastaj e bëmë copëz mishi pa formë; mandej, me atë mish bëmë eshtrat, pastaj i veshëm eshtrat me mish dhe pastaj e bëmë atë (njeriun) krijesë tjetër (duke i futur shpirtin). Qoftë lartësuar Allahu, Krijuesi më i përsosur!]]></translation>
<footnotes></footnotes>
</aya>
<aya number="15">
<translation><![CDATA[Mandej, pas kësaj ju do të vdisni,]]></translation>
<footnotes></footnotes>
</aya>
<aya number="16">
<translation><![CDATA[pastaj, ju me siguri që do të ringjalleni në Ditën e Kiametit.]]></translation>
<footnotes></footnotes>
</aya>
<aya number="17">
<translation><![CDATA[Ne kemi krijuar mbi ju shtatë qiej dhe nuk jemi të pakujdesshëm ndaj krijesave Tona.]]></translation>
<footnotes></footnotes>
</aya>
<aya number="18">
<translation><![CDATA[Ne zbresim ujë nga qielli me masë të caktuar, pastaj e depozitojmë atë në Tokë. Por, nëse dëshirojmë, Ne jemi në gjendje ta heqim atë tërësisht.]]></translation>
<footnotes></footnotes>
</aya>
<aya number="19">
<translation><![CDATA[Nëpërmjet tij (ujit), Ne bëjmë për ju kopshte hurmash dhe rrushi, ku ka shumë fruta për të ngrënë,]]></translation>
<footnotes></footnotes>
</aya>
<aya number="20">
<translation><![CDATA[si dhe pemën[217] që rritet në malin e Sinait e që u jep vaj dhe mëlmesë, atyre që e hanë.]]></translation>
<footnotes><![CDATA[[217] D.m.th. pemën e ullirit.]]></footnotes>
</aya>
<aya number="21">
<translation><![CDATA[Vërtet, edhe te bagëtitë për ju ka shenja (për të medituar): ju pini atë që gjendet në barkun e tyre, hani mishin e tyre, nxirrni shumë dobi të tjera]]></translation>
<footnotes></footnotes>
</aya>
<aya number="22">
<translation><![CDATA[dhe udhëtoni me ato, ashtu siç udhëtoni me anije.]]></translation>
<footnotes></footnotes>
</aya>
<aya number="23">
<translation><![CDATA[Ne e dërguam Nuhun te populli i tij dhe ai tha: “O populli im, adhuroni Allahun! Ju nuk keni zot tjetër të vërtetë përveç Tij, vallë, a nuk keni frikë (prej Tij)?”]]></translation>
<footnotes></footnotes>
</aya>
<aya number="24">
<translation><![CDATA[Por paria e popullit të tij, që nuk besonte, tha: “Ky është veçse njeri si ju e do vetëm të madhërohet mbi ju. Sikur të kishte dashur Allahu, do të dërgonte engjëj; nuk kemi dëgjuar diçka të tillë nga të parët tanë të lashtë;]]></translation>
<footnotes></footnotes>
</aya>
<aya number="25">
<translation><![CDATA[ai është njeri i marrë, andaj lëreni atë njëfarë kohe!”]]></translation>
<footnotes></footnotes>
</aya>
<aya number="26">
<translation><![CDATA[(Nuhu) tha: “O Zoti im, më ndihmo, sepse ata më quajnë për gënjeshtar!”]]></translation>
<footnotes></footnotes>
</aya>
<aya number="27">
<translation><![CDATA[Dhe Ne i shpallëm atij: “Ndërto anijen nën Sytë (mbikëqyrjen) dhe frymëzimin Tonë e, kur të vijë urdhri Ynë e të vërshojë uji nga furra, ngarko në anije prej çdo lloj gjallese nga një çift dhe familjen tënde, përveç atyre që janë dënuar të humbasin, dhe mos M’u drejto për ata që kanë bërë të këqija se ata, me të vërtetë, do të fundosen.]]></translation>
<footnotes></footnotes>
</aya>
<aya number="28">
<translation><![CDATA[Kur të hipësh në barkë ti dhe ata që janë me ty, thuaj: “Qoftë lavdëruar Allahu, i cili na shpëtoi prej popullit keqbërës”]]></translation>
<footnotes></footnotes>
</aya>
<aya number="29">
<translation><![CDATA[Dhe thuaj: “Zoti im, më zbarko në vend të bekuar, se Ti je më i miri për të na zbarkuar.”]]></translation>
<footnotes></footnotes>
</aya>
<aya number="30">
<translation><![CDATA[Sigurisht që këto ishin shenja. Në të vërtetë, jemi Ne që i vëmë në provë (njerëzit).]]></translation>
<footnotes></footnotes>
</aya>
<aya number="31">
<translation><![CDATA[Pas tyre, Ne krijuam një brez tjetër.]]></translation>
<footnotes></footnotes>
</aya>
<aya number="32">
<translation><![CDATA[Atyre u çuam një të dërguar nga gjiri i tyre, që u tha: “Adhuroni Allahun! Ju nuk keni zot tjetër, përveç Tij! Vallë a nuk frikësoheni?!”]]></translation>
<footnotes></footnotes>
</aya>
<aya number="33">
<translation><![CDATA[Por paria e popullit të tij, e cila nuk besonte dhe e mohonte takimin në botën tjetër dhe, së cilës, i kishim dhënë të mira në këtë botë, tha: “Ky është vetëm njeri si ju, ha nga ato që hani edhe ju dhe pi nga ato që pini edhe ju!]]></translation>
<footnotes></footnotes>
</aya>
<aya number="34">
<translation><![CDATA[Nëse ju i bindeni një njeriu si ju, me siguri, do të jeni të humbur!]]></translation>
<footnotes></footnotes>
</aya>
<aya number="35">
<translation><![CDATA[A ju premton ai që, kur të vdisni e të bëheni pluhur dhe eshtra, do të ringjalleni vërtet?!]]></translation>
<footnotes></footnotes>
</aya>
<aya number="36">
<translation><![CDATA[Sa premtim qesharak që është!]]></translation>
<footnotes></footnotes>
</aya>
<aya number="37">
<translation><![CDATA[Nuk ka jetë tjetër përveç jetës së kësaj bote, ne jetojmë e vdesim e nuk do të ringjallemi më.]]></translation>
<footnotes></footnotes>
</aya>
<aya number="38">
<translation><![CDATA[Ai është vetëm një njeri që trillon gënjeshtra për Allahun, prandaj nuk i besojmë atij.”]]></translation>
<footnotes></footnotes>
</aya>
<aya number="39">
<translation><![CDATA[(I dërguari) tha: “O Zoti im, më ndihmo, sepse ata më akuzojnë se gënjej!”]]></translation>
<footnotes></footnotes>
</aya>
<aya number="40">
<translation><![CDATA[(Allahu) tha: “Së shpejti do të pendohen!”]]></translation>
<footnotes></footnotes>
</aya>
<aya number="41">
<translation><![CDATA[E, me të drejtë i kaploi ata një zë i tmerrshëm dhe Ne i bëmë si gjethe të fishkura. Larg qoftë (nga mëshira e Allahut) populli keqbërës!]]></translation>
<footnotes></footnotes>
</aya>
<aya number="42">
<translation><![CDATA[Pas tyre, Ne krijuam brezni të reja.]]></translation>
<footnotes></footnotes>
</aya>
<aya number="43">
<translation><![CDATA[Asnjë popull nuk mund ta shpejtojë apo ta ngadalësojë kohën e caktuar për të.]]></translation>
<footnotes></footnotes>
</aya>
<aya number="44">
<translation><![CDATA[Ne i kemi nisur të dërguarit Tanë njëri pas tjetrit. Sa herë që një i dërguar i shkonte ndonjë populli, atë e quanin gënjeshtar! Prandaj Ne i kemi bërë ata (popuj) të ndjekin njëri-tjetrin (në shkatërrim) dhe i kemi bërë histori që rrëfehen. Qoftë larg (nga mëshira e Allahut) populli që nuk beson!]]></translation>
<footnotes></footnotes>
</aya>
<aya number="45">
<translation><![CDATA[Pastaj dërguam Musain dhe vëllanë e tij, Harunin, me mrekullitë Tona dhe autoritet të qartë]]></translation>
<footnotes></footnotes>
</aya>
<aya number="46">
<translation><![CDATA[te Faraoni dhe paria e tij, por ata ishin njerëz arrogantë dhe nuk i pranuan.]]></translation>
<footnotes></footnotes>
</aya>
<aya number="47">
<translation><![CDATA[Ata thanë: “Vallë a t’u besojmë dy njerëzve që janë si ne, ndërkohë që populli i tyre na shërben neve?!”]]></translation>
<footnotes></footnotes>
</aya>
<aya number="48">
<translation><![CDATA[Kështu, ata të dy[218] i shpallën për gënjeshtarë, andaj ishin nga të shkatërruarit.]]></translation>
<footnotes><![CDATA[[218] Musain dhe Harunin.]]></footnotes>
</aya>
<aya number="49">
<translation><![CDATA[Në të vërtetë, Ne i dhamë Librin (Teuratin) Musait, që ata të udhëzohen në rrugë të drejtë.]]></translation>
<footnotes></footnotes>
</aya>
<aya number="50">
<translation><![CDATA[Ne e bëmë birin e Merjemes dhe nënën e tij mrekulli për njerëzimin dhe i strehuam rrëzë një kodre të qetë me burime uji.]]></translation>
<footnotes></footnotes>
</aya>
<aya number="51">
<translation><![CDATA[O të dërguar! Hani nga të lejuarat dhe bëni vepra të mira! Vërtet, Unë e di mirë çfarë bëni ju!]]></translation>
<footnotes></footnotes>
</aya>
<aya number="52">
<translation><![CDATA[Vërtet, kjo feja juaj është një fe e vetme, ndërsa Unë jam Zoti juaj, andaj frikësohuni prej Meje!]]></translation>
<footnotes></footnotes>
</aya>
<aya number="53">
<translation><![CDATA[Por ata (popuj ku u çuan të dërguarit) u ndanë në grupe në çështje të fesë së tyre. Çdo grup ishte i kënaqur me atë që kishte,]]></translation>
<footnotes></footnotes>
</aya>
<aya number="54">
<translation><![CDATA[andaj, lëri ata në padijen e tyre për njëfarë kohe!]]></translation>
<footnotes></footnotes>
</aya>
<aya number="55">
<translation><![CDATA[A mos mendojnë ata që Ne, duke u ardhur në ndihmë me pasuri dhe djem,]]></translation>
<footnotes></footnotes>
</aya>
<aya number="56">
<translation><![CDATA[po nxitojmë drejt tyre me të mira?! Kurrsesi, por ata nuk janë të vetëdijshëm (për këtë).]]></translation>
<footnotes></footnotes>
</aya>
<aya number="57">
<translation><![CDATA[Me të vërtetë, ata që dridhen nga frika e Zotit të tyre,]]></translation>
<footnotes></footnotes>
</aya>
<aya number="58">
<translation><![CDATA[që besojnë në shpalljet e Zotit të tyre,]]></translation>
<footnotes></footnotes>
</aya>
<aya number="59">
<translation><![CDATA[që nuk i shoqërojnë asgjë (në adhurim) Zotit të tyre,]]></translation>
<footnotes></footnotes>
</aya>
<aya number="60">
<translation><![CDATA[dhe që, kur japin atë që japin, zemrat e tyre i kanë plot frikë, ngaqë do të kthehen te Zoti i tyre,]]></translation>
<footnotes></footnotes>
</aya>
<aya number="61">
<translation><![CDATA[ata nxitojnë të bëjnë vepra të mira dhe për këto punë janë të parët.]]></translation>
<footnotes></footnotes>
</aya>
<aya number="62">
<translation><![CDATA[Ne nuk ngarkojmë askënd përtej mundësive të tij; te Ne është Libri që flet të vërtetën dhe askujt nuk do t’i bëhet padrejtësi.]]></translation>
<footnotes></footnotes>
</aya>
<aya number="63">
<translation><![CDATA[Por zemrat e tyre[219] janë mospërfillëse ndaj këtij (Kurani). Ata kanë punë të tjera më të këqija se këto e të cilat po vazhdojnë t’i bëjnë.]]></translation>
<footnotes><![CDATA[[219] Jobesimtarëve të Mekës.]]></footnotes>
</aya>
<aya number="64">
<translation><![CDATA[Por kur i dënuam pasanikët e tyre (në betejën e Bedrit), atëherë ata vajtonin.]]></translation>
<footnotes></footnotes>
</aya>
<aya number="65">
<translation><![CDATA[(U thuhet): “Mos u lutni sot! Ju nuk do të keni ndihmë prej Nesh.]]></translation>
<footnotes></footnotes>
</aya>
<aya number="66">
<translation><![CDATA[Juve ju janë lexuar vargjet e Mia, por ju tërhiqeshit mbrapa,]]></translation>
<footnotes></footnotes>
</aya>
<aya number="67">
<translation><![CDATA[me kryelartësi! Ju flisnit kotësi për të (Kuranin), si dikush që rrëfen natën përralla.”]]></translation>
<footnotes></footnotes>
</aya>
<aya number="68">
<translation><![CDATA[Vallë, a nuk kanë medituar ata mbi Fjalën (Kuranin) apo atyre u ka ardhur ajo që nuk u kishte ardhur të parëve të tyre?]]></translation>
<footnotes></footnotes>
</aya>
<aya number="69">
<translation><![CDATA[Apo ata nuk e kanë njohur të Dërguarin e tyre, prandaj e mohojnë atë?]]></translation>
<footnotes></footnotes>
</aya>
<aya number="70">
<translation><![CDATA[Apo thonë: “Ai është i çmendur”? Jo, ai ua sjell të Vërtetën atyre, por shumica prej tyre e urrejnë të Vërtetën.]]></translation>
<footnotes></footnotes>
</aya>
<aya number="71">
<translation><![CDATA[Sikur e Vërteta të ishte sipas dëshirave të tyre, atëherë do të shkatërroheshin qiejt dhe Toka dhe gjithçka që gjendet në to. Ne u kemi dërguar atyre Këshillën (Kuranin), por ata shmangen nga ajo.]]></translation>
<footnotes></footnotes>
</aya>
<aya number="72">
<translation><![CDATA[A po kërkon shpërblim prej tyre? Shpërblimi i Zotit tënd është më i mirë. Ai është më i miri i furnizuesve.]]></translation>
<footnotes></footnotes>
</aya>
<aya number="73">
<translation><![CDATA[Ti i fton ata në rrugën e drejtë,]]></translation>
<footnotes></footnotes>
</aya>
<aya number="74">
<translation><![CDATA[por ata që nuk besojnë jetën tjetër, shmangen nga rruga e drejtë.]]></translation>
<footnotes></footnotes>
</aya>
<aya number="75">
<translation><![CDATA[Sikur Ne t’i mëshironim ata dhe t’ua largonim fatkeqësitë, sërish ata do të endeshin të hutuar në humbjen dhe mosbesimin e tyre.]]></translation>
<footnotes></footnotes>
</aya>
<aya number="76">
<translation><![CDATA[Ne i dënuam ata njëherë, por ata nuk iu përulën Zotit të tyre e as nuk i drejtuan lutje.]]></translation>
<footnotes></footnotes>
</aya>
<aya number="77">
<translation><![CDATA[Dhe, kur u hapim atyre derën e një dënimi të madh, atëherë zhyten në dëshpërim.]]></translation>
<footnotes></footnotes>
</aya>
<aya number="78">
<translation><![CDATA[Është Ai që jua ka krijuar dëgjimin, shikimin dhe zemrën. Eh, sa pak që e falënderoni ju!]]></translation>
<footnotes></footnotes>
</aya>
<aya number="79">
<translation><![CDATA[Është Ai që ju ka sjellë në Tokë dhe para Tij do të mblidheni të gjithë.]]></translation>
<footnotes></footnotes>
</aya>
<aya number="80">
<translation><![CDATA[Është Ai që jep jetë dhe vdekje dhe Atij i përket ndërrimi i ditës dhe i natës. Vallë, a nuk kuptoni?]]></translation>
<footnotes></footnotes>
</aya>
<aya number="81">
<translation><![CDATA[Por ata thonë, ashtu siç kanë thënë të mëparshmit.]]></translation>
<footnotes></footnotes>
</aya>
<aya number="82">
<translation><![CDATA[Ata pyesin: “Vallë, pasi të vdesim e të bëhemi eshtra e dhé, vërtet do të ringjallemi?!]]></translation>
<footnotes></footnotes>
</aya>
<aya number="83">
<translation><![CDATA[Kjo na është premtuar neve dhe të parëve tanë, por këto janë vetëm përralla të popujve të lashtë.”]]></translation>
<footnotes></footnotes>
</aya>
<aya number="84">
<translation><![CDATA[Thuaj: “E kujt është Toka dhe gjithçka që gjendet në të, nëse e dini?”]]></translation>
<footnotes></footnotes>
</aya>
<aya number="85">
<translation><![CDATA[Ata do të thonë: “Të Allahut!” E ti thuaju: “Vallë, a nuk po ia vini veshin?”]]></translation>
<footnotes></footnotes>
</aya>
<aya number="86">
<translation><![CDATA[Thuaj: “Kush është Zoti i shtatë qiejve dhe Zoti i Fronit Madhështor?”]]></translation>
<footnotes></footnotes>
</aya>
<aya number="87">
<translation><![CDATA[Ata do të thonë: “Allahu!” E ti thuaju: “Vallë, a nuk keni frikë ju?”]]></translation>
<footnotes></footnotes>
</aya>
<aya number="88">
<translation><![CDATA[Thuaj: “Kush është Ai që ka në dorë pushtetin mbi çdo gjë, i Cili mbron, por prej Tij nuk mund të mbrohet askush, nëse e dini?”]]></translation>
<footnotes></footnotes>
</aya>
<aya number="89">
<translation><![CDATA[Ata thonë: “Allahu.” E ti thuaju: “Atëherë, përse magjepseni”?![220]]]></translation>
<footnotes><![CDATA[[220] Pra, përse magjepseni nga besimet tuaja të kota, deri në atë pikë, sa të mos i nënshtroheni Atij, që ka në dorë gjithçka?!]]></footnotes>
</aya>
<aya number="90">
<translation><![CDATA[Ja! Ne ua kemi zbuluar atyre të Vërtetën, por ata janë gënjeshtarë.]]></translation>
<footnotes></footnotes>
</aya>
<aya number="91">
<translation><![CDATA[Allahu nuk ka zgjedhur për Vete ndonjë bir dhe përveç Atij s’ka asnjë zot tjetër, përndryshe çdo zot do të merrte atë që ka krijuar dhe do të ngriheshin njëri mbi tjetrin. Qoftë i lartësuar Ai nga shpifjet e tyre![221]]]></translation>
<footnotes><![CDATA[[221] Kjo është një logjikë shumë e pastër për të argumentuar njëshmërinë e Allahut. Në fakt, vetëm ky njësim bën që Allahu i Lartmadhëruar të mos përfshihet në zënkat “hyjnore” të përshtatshme për mitologjitë politeiste.]]></footnotes>
</aya>
<aya number="92">
<translation><![CDATA[Ai di të padukshmen dhe atë që shihet. Ai është shumë lart mbi zotat që ia quajnë Atij për shok!]]></translation>
<footnotes></footnotes>
</aya>
<aya number="93">
<translation><![CDATA[Thuaj (o Muhamed): “O Zoti im, sikur të ma tregoje dënimin që u ke premtuar atyre,]]></translation>
<footnotes></footnotes>
</aya>
<aya number="94">
<translation><![CDATA[atëherë, o Zoti im, mos më lër mua me popullin keqbërës!”]]></translation>
<footnotes></footnotes>
</aya>
<aya number="95">
<translation><![CDATA[Dhe, me të vërtetë, Ne jemi në gjendje të të tregojmë ty, çfarë u kemi premtuar atyre.]]></translation>
<footnotes></footnotes>
</aya>
<aya number="96">
<translation><![CDATA[Largoje të keqen me atë që është më e mira. Ne i dimë mirë shpifjet e tyre.]]></translation>
<footnotes></footnotes>
</aya>
<aya number="97">
<translation><![CDATA[Dhe thuaj: “O Zoti im, kërkoj të më mbrosh nga nxitjet e djajve,]]></translation>
<footnotes></footnotes>
</aya>
<aya number="98">
<translation><![CDATA[dhe tek Ti mbështetem, o Zoti im, që të mos i kem pranë meje.”]]></translation>
<footnotes></footnotes>
</aya>
<aya number="99">
<translation><![CDATA[Kur i vjen vdekja ndonjërit prej tyre (jobesimtarëve), ai thotë: “O Zoti im, më kthe,]]></translation>
<footnotes></footnotes>
</aya>
<aya number="100">
<translation><![CDATA[që të bëj vepra të mira në botën që kam lënë!” Kurrsesi! Me të vërtetë, kjo është një fjalë të cilën ai (kot) e thotë! Prapa (vdekjes së) tyre do të ketë një (kohë) ndarëse[222], deri në ditën kur do të ringjallen.]]></translation>
<footnotes><![CDATA[[222] Jeta e varrit.]]></footnotes>
</aya>
<aya number="101">
<translation><![CDATA[Kur të fryhet në Sur (Ditën e Ringjalljes), atëherë, midis tyre nuk do të ketë lidhje farefisnore dhe ata as që do të pyesin për njëri-tjetrin.]]></translation>
<footnotes></footnotes>
</aya>
<aya number="102">
<translation><![CDATA[Ata, që u rëndohet peshorja (e punëve të mira), janë të shpëtuar.]]></translation>
<footnotes></footnotes>
</aya>
<aya number="103">
<translation><![CDATA[Sa për ata që do të kenë peshore të lehta, mu ata do të jenë (njerëzit) që kanë humbur vetveten, duke qëndruar përherë në Xhehenem.]]></translation>
<footnotes></footnotes>
</aya>
<aya number="104">
<translation><![CDATA[Zjarri do t’ua përcëllojë fytyrat dhe buzët (aq sa do t’u duken dhëmbët).]]></translation>
<footnotes></footnotes>
</aya>
<aya number="105">
<translation><![CDATA[(Dhe atyre do t’u thuhet): “Vallë, a nuk ju lexoheshin Shpalljet Tona dhe i quanit ato gënjeshtra?!”]]></translation>
<footnotes></footnotes>
</aya>
<aya number="106">
<translation><![CDATA[Ata do të thonë: “O Zoti ynë, ne na mposhti e keqja (tekat dhe dëshira) jonë dhe ishim një popull i humbur.]]></translation>
<footnotes></footnotes>
</aya>
<aya number="107">
<translation><![CDATA[O Zoti ynë, nxirrna prej Xhehenemit e, nëse kthehemi prapë tek e keqja, atëherë jemi keqbërës të vërtetë.”]]></translation>
<footnotes></footnotes>
</aya>
<aya number="108">
<translation><![CDATA[Ai do t’u thotë: “Rrini aty të përbuzur dhe mos Më flisni asgjë!”]]></translation>
<footnotes></footnotes>
</aya>
<aya number="109">
<translation><![CDATA[Mes robërve të Mi, ishte një grup i cili thoshte: “O Zoti ynë, ne kemi besuar, andaj na fal dhe na mëshiro! Ti je më i miri i mëshiruesve!”]]></translation>
<footnotes></footnotes>
</aya>
<aya number="110">
<translation><![CDATA[Por ju (o jobesimtarë) i keni talluar ata (aq shumë), sa ju bënë të më harronit Mua së përmenduri, e përherë i përqeshnit ata.]]></translation>
<footnotes></footnotes>
</aya>
<aya number="111">
<translation><![CDATA[Unë i kam shpërblyer ata sot për durimin e tyre e ata, me të vërtetë, janë të shpëtuar.]]></translation>
<footnotes></footnotes>
</aya>
<aya number="112">
<translation><![CDATA[Ai do t’u thotë (jobesimtarëve): “Sa vjet keni qëndruar në Tokë?”]]></translation>
<footnotes></footnotes>
</aya>
<aya number="113">
<translation><![CDATA[Ata do të përgjigjen: “Kemi qëndruar një ditë ose një pjesë dite. Pyesni ata që i kanë numëruar!”]]></translation>
<footnotes></footnotes>
</aya>
<aya number="114">
<translation><![CDATA[Ai do të thotë: “Keni qëndruar shumë pak. Eh, sikur ta kishit ditur!]]></translation>
<footnotes></footnotes>
</aya>
<aya number="115">
<translation><![CDATA[Mos vallë, keni menduar që Ne ju kemi krijuar kot dhe që nuk do të ktheheshit te Ne (për t’ju gjykuar)?!”]]></translation>
<footnotes></footnotes>
</aya>
<aya number="116">
<translation><![CDATA[I lartësuar është Allahu, Sundimtari i Vërtetë! S’ka zot tjetër të vërtetë, përveç Atij, Zotit të Fronit Madhështor!]]></translation>
<footnotes></footnotes>
</aya>
<aya number="117">
<translation><![CDATA[Ai që pos Allahut, adhuron zot tjetër, duke mos pasur kurrfarë prove për këtë, me siguri do të japë llogari vetëm te Zoti i tij. Me të vërtetë, nuk ka shpëtim për mohuesit.]]></translation>
<footnotes></footnotes>
</aya>
<aya number="118">
<translation><![CDATA[Dhe thuaj (o Muhamed!): “O Zoti im, fal dhe mëshiro, se Ti je më i miri i mëshiruesve!”]]></translation>
<footnotes></footnotes>
</aya>
</sura>
<sura number="24">
<aya number="1">
<translation><![CDATA[Kjo është një sure, të cilën Ne e kemi zbritur dhe urdhëruar, duke shpallur në të argumente të qarta, që ju t’ua vini veshin.]]></translation>
<footnotes></footnotes>
</aya>
<aya number="2">
<translation><![CDATA[Laviren dhe lavirin – ta rrihni çdonjërin prej tyre me nga njëqind goditje. Të mos ju pengojë kurrfarë mëshire për të kryer detyrën e fesë së Allahut, nëse besoni Allahun dhe Ditën e Fundit. Le ta shikojnë dënimin e tyre një grup besimtarësh!]]></translation>
<footnotes></footnotes>
</aya>
<aya number="3">
<translation><![CDATA[Laviri mund të martohet vetëm me laviren apo idhujtaren, kurse laviren mund ta marrë vetëm laviri apo idhujtari. Këto janë të ndaluara për besimtarët.]]></translation>
<footnotes></footnotes>
</aya>
<aya number="4">
<translation><![CDATA[Ata që i akuzojnë gratë e ndershme (për imoralitet), e pastaj nuk sjellin katër dëshmitarë, t’i rrihni me tetëdhjetë goditje dhe të mos ua pranoni më kurrë dëshminë; këta janë njerëz ngatërrestarë.]]></translation>
<footnotes></footnotes>
</aya>
<aya number="5">
<translation><![CDATA[Përjashtim bëjnë ata që, pas kësaj, pendohen dhe përmirësohen. Allahu është vërtet Falës dhe Mëshirëplotë.]]></translation>
<footnotes></footnotes>
</aya>
<aya number="6">
<translation><![CDATA[Nëse një burrë e akuzon gruan e tij pa pasur dëshmitarë të tjerë përveç vetes, ai duhet të betohet në Allahun katër herë, se thotë të vërtetën,]]></translation>
<footnotes></footnotes>
</aya>
<aya number="7">
<translation><![CDATA[dhe herën e pestë të kërkojë mallkimin e Allahut ndaj vetes, nëse ka gënjyer.]]></translation>
<footnotes></footnotes>
</aya>
<aya number="8">
<translation><![CDATA[Ndërsa gruaja do të kursehet nga dënimi, nëse betohet për Allahun katër herë, se i shoqi është gënjeshtar]]></translation>
<footnotes></footnotes>
</aya>
<aya number="9">
<translation><![CDATA[dhe, herën e pestë, të kërkojë zemërimin e Allahut ndaj vetes, nëse i shoqi ka thënë të vërtetën.]]></translation>
<footnotes></footnotes>
</aya>
<aya number="10">
<translation><![CDATA[Sikur të mos ishin mirësia dhe mëshira e Allahut ndaj jush, si dhe fakti se Ai është Pranues i pendimit e i Urtë (dënimi i Tij do të shpejtonte)!]]></translation>
<footnotes></footnotes>
</aya>
<aya number="11">
<translation><![CDATA[Me të vërtetë, ata që shpifën[223], janë një skotë prej jush. Mos e quani atë si të keqe për ju. Përkundrazi, kjo është mirë për ju. Çdonjëri prej tyre do të dënohet për atë që ka bërë, kurse atë që ka shpifur më shumë, e pret një dënim i madh.]]></translation>
<footnotes><![CDATA[[223] Vargu bën fjalë për një ngjarje që ka ndodhur në kohën e Profetit Muhamed (a.s.), në të cilën disa njerëz shpifën për gruan e Profetit (a.s.), Aishen (r.a.).]]></footnotes>
</aya>
<aya number="12">
<translation><![CDATA[Kur e dëgjuat këtë përgojim, përse besimtarët dhe besimtaret nuk menduan mirë për njëri-tjetrin dhe të thoshin: “Kjo është shpifje e qartë”?!]]></translation>
<footnotes></footnotes>
</aya>
<aya number="13">
<translation><![CDATA[Pse nuk sollën për këtë katër dëshmitarë? Meqë nuk sollën dëshmitarë, ata janë gënjeshtarë para Allahut.]]></translation>
<footnotes></footnotes>
</aya>
<aya number="14">
<translation><![CDATA[Sikur të mos ishte mirësia e Allahut ndaj jush dhe mëshira e Tij, në këtë botë dhe në tjetrën, me siguri do t’ju godiste dënim i madh për atë që bëtë.]]></translation>
<footnotes></footnotes>
</aya>
<aya number="15">
<translation><![CDATA[Ju përcillnit me gjuhët tuaja dhe flisnit me gojët tuaja diçka, për të cilën nuk kishit dijeni. Ju këtë e merrnit për gjë të lehtë, por para Allahut kjo ishte një shkelje e madhe.]]></translation>
<footnotes></footnotes>
</aya>
<aya number="16">
<translation><![CDATA[Përse kur e dëgjuat përgojimin, nuk thatë: “Nuk ka hije për ne të flasim për këtë. Ti qofsh lavdëruar (o Zot)! Kjo është shpifje e madhe!”]]></translation>
<footnotes></footnotes>
</aya>
<aya number="17">
<translation><![CDATA[Allahu ju paralajmëron, që të mos përsëritni kurrë më diçka të ngjashme, nëse jeni besimtarë.]]></translation>
<footnotes></footnotes>
</aya>
<aya number="18">
<translation><![CDATA[Allahu ju shpjegon shpalljet; se Allahu është i Urtë, i Gjithëdijshëm.]]></translation>
<footnotes></footnotes>
</aya>
<aya number="19">
<translation><![CDATA[Ata që duan të përhapen shpifjet e turpshme (ose imoraliteti) ndër besimtarët, i pret një dënim i dhembshëm në këtë botë dhe në tjetrën; Allahu i di të gjitha e ju nuk i dini.]]></translation>
<footnotes></footnotes>
</aya>
<aya number="20">
<translation><![CDATA[Sikur të mos ishin mirësia dhe mëshira e Allahut ndaj jush, si dhe fakti se Ai është i Butë e Mëshirues (dënimi i Tij do të shpejtonte)!]]></translation>
<footnotes></footnotes>
</aya>
<aya number="21">
<translation><![CDATA[O besimtarë! Mos ndiqni gjurmët e djallit! Kush ndjek gjurmët e djallit, do të nxitet nga ai të bëjë vepra të këqija e të shëmtuara. Sikur të mos ishte mirësia e Allahut ndaj jush dhe mëshira e Tij, askush nga ju nuk do të ishte pastruar kurrë (prej gjynaheve); Allahu pastron atë që dëshiron Vetë. Allahu i dëgjon të gjitha dhe i di të gjitha.]]></translation>
<footnotes></footnotes>
</aya>
<aya number="22">
<translation><![CDATA[Njerëzit e ndershëm dhe të pasur ndër ju të mos betohen se nuk do t’u japin të afërmve, të varfërve dhe të mërguarve në rrugën e Allahut; le t’i falin ata dhe të mos ua marrin për keq![224] Vallë, a nuk doni ju që t’ju falë Allahu? Allahu është Falës e Mëshirëplotë.]]></translation>
<footnotes><![CDATA[[224] Vargu bën fjalë për Ebu Bekrin (r.a.), i cili vendosi që të mos e ndihmonte më një të afërmin e tij të varfër, për shkak se ky i fundit mori pjesë në shpifjen që u bë kundër Aishes, vajzë e Ebu Bekrit dhe njëkohësisht grua e Profetit (a.s.).]]></footnotes>
</aya>
<aya number="23">
<translation><![CDATA[Vërtet, ata që përgojojnë gratë e ndershme, zemërdëlira e besimtare, janë të mallkuar në këtë botë dhe në tjetrën; për ata ka dënim të madh.]]></translation>
<footnotes></footnotes>
</aya>
<aya number="24">
<translation><![CDATA[Atë Ditë që do të dëshmojnë kundër tyre gjuhët, duart dhe këmbët e tyre për çfarë kanë bërë,]]></translation>
<footnotes></footnotes>
</aya>
<aya number="25">
<translation><![CDATA[Allahu do t’ju shpaguajë dënimin e merituar dhe ata do ta marrin vesh se Allahu është e Vërteta e qartë.]]></translation>
<footnotes></footnotes>
</aya>
<aya number="26">
<translation><![CDATA[Gratë e pandershme janë për burrat e pandershëm dhe burrat e pandershëm janë për gratë e pandershme. Gratë e ndershme janë për burra të ndershëm dhe burrat e ndershëm janë për gra të ndershme. Ata janë të pastër nga shpifjet që thuhen (kundër tyre) dhe do të falen e do të kenë një shpërblim bujar (në Xhenet).]]></translation>
<footnotes></footnotes>
</aya>
<aya number="27">
<translation><![CDATA[O besimtarë! Mos hyni në shtëpitë e huaja pa marrë leje e pa i përshëndetur banuesit e tyre. Kjo është më e mira për ju. Ndoshta do t’ia vini veshin!]]></translation>
<footnotes></footnotes>
</aya>
<aya number="28">
<translation><![CDATA[Nëse atje nuk gjeni askënd, mos hyni derisa t’ju lejohet e, në qoftë se ju thuhet “Kthehuni”, atëherë kthehuni! Kjo është më e mirë për ju. Allahu e di se çfarë bëni ju.]]></translation>
<footnotes></footnotes>
</aya>
<aya number="29">
<translation><![CDATA[Nuk është gjynah për ju, nëse hyni në godinat e pabanuara, të cilat ju shërbejnë për diçka. Allahu e di ç’tregoni ju haptazi e çfarë fshihni.]]></translation>
<footnotes></footnotes>
</aya>
<aya number="30">
<translation><![CDATA[Thuaju besimtarëve që të ulin shikimet e tyre (nga e ndaluara) dhe ta ruajnë nderin e tyre (nga marrëdhëniet e jashtëligjshme)! Kjo është më mirë për ta! Me të vërtetë, Allahu është i Dijshëm për atë që bëjnë ata.]]></translation>
<footnotes></footnotes>
</aya>
<aya number="31">
<translation><![CDATA[Thuaju besimtareve që të ulin shikimet e tyre (nga e ndaluara), ta ruajnë nderin e tyre (nga marrëdhëniet e jashtëligjshme) dhe të mos i shfaqin stolitë e tyre[225], përveç atyre që janë të dukshme. Le t’i mbulojnë kraharorët me mbulesat e tyre (të kokës) dhe të mos ua shfaqin stolitë e tyre, përveçse bashkëshortëve të tyre ose baballarëve të tyre, ose vjehërrve të tyre, ose bijve të tyre, ose djemve të bashkëshortëve të tyre, ose vëllezërve apo djemve të vëllezërve të tyre, ose djemve të motrave a grave të tyre, ose atyre që i kanë nën zotërim (si skllave), ose shërbëtorëve që nuk kanë epsh ndaj femrave apo fëmijëve që nuk i dinë ngacmimet e femrave. Dhe të mos i rrahin këmbët (për tokë), në mënyrë që të mos duken stolitë e tyre të fshehta. Të gjithë ju, o besimtarë, kthehuni tek Allahu të penduar, që të arrini shpëtimin![226]]]></translation>
<footnotes><![CDATA[[225] D.m.th. pjesët e trupit.
[226] Ruajtja e nderit nuk nënkuptohet vetëm si një largim nga marrëdhëniet e jashtëligjshme, por edhe si një qëndrim i përgjithshëm i mendjes dhe i ndjenjave, duke qenë kështu një karakteristikë themelore e sjelljes së myslimanit, qoftë ai mashkull apo femër.]]></footnotes>
</aya>
<aya number="32">
<translation><![CDATA[I martoni të pamartuarit dhe të pamartuarat ndër ju, si dhe skllevërit dhe skllavet tuaja që janë besimtarë të ndershëm! Nëse janë të varfër, Allahu, do t’i begatojë ata me dhuntinë e Tij; Allahu është i Gjerë në mirësi dhe i Gjithëdijshëm.]]></translation>
<footnotes></footnotes>
</aya>
<aya number="33">
<translation><![CDATA[Ata që nuk kanë mundësi për martesë, le të përmbajnë veten, derisa Allahu t’i begatojë me dhuntinë e Tij. Ata skllevër që gjenden në pushtetin tuaj e që kërkojnë të lirohen me shpërblim dhe ju kërkojnë aktlirimin, ua jepni e, nëse e dini që janë të mirë, jepuni diçka nga pasuria juaj, të cilën ju ka dhuruar Allahu. Mos i detyroni skllavet tuaja të bëjnë kurvëri, që të arrini ju dobi të përkohshme të kësaj bote, nëse ato dëshirojnë jetë të ndershme. Nëse ndokush i detyron ato, Allahu do të jetë Falës dhe Mëshirëplotë për to.]]></translation>
<footnotes></footnotes>
</aya>
<aya number="34">
<translation><![CDATA[Ne ju kemi dhënë juve shpallje të qarta, shembuj nga jeta e atyre që kanë kaluar para jush dhe këshilla për ata që i frikësohen Allahut.]]></translation>
<footnotes></footnotes>
</aya>
<aya number="35">
<translation><![CDATA[Allahu është Drita e qiejve dhe e Tokës. Drita e Tij shëmbëllen me atë të një kamareje, në të cilën ndodhet një llambë. Llamba është në një kristal, kurse kristali është si një yll i shndritshëm. Ajo (llamba) ndizet nga druri i bekuar i ullirit, as lindor, as perëndimor, ndërsa vaji i saj shkëlqen edhe pa e prekur zjarri. Dritë sipër dritës. Allahu udhëzon drejt dritës së Tij kë të dojë dhe paraqet shembujt për njerëzit. Allahu është i Dijshëm për çdo gjë.]]></translation>
<footnotes></footnotes>
</aya>
<aya number="36">
<translation><![CDATA[Në xhamitë, që Allahu ka urdhëruar të ngrihen e të përmendet aty emri i Tij, Atë e lavdërojnë në mëngjes dhe mbrëmje,]]></translation>
<footnotes></footnotes>
</aya>
<aya number="37">
<translation><![CDATA[njerëz, të cilët shitblerja nuk i pengon për të përmendur Allahut dhe të cilët falin namazin dhe japin zekatin dhe të cilët kanë frikë nga Dita (e Kiametit), kur zemrat dhe shikimet do të jenë të shqetësuara.]]></translation>
<footnotes></footnotes>
</aya>
<aya number="38">
<translation><![CDATA[(Këta shpresojnë) që Allahu t’i shpërblejë sipas veprave më të mira që kanë bërë e t’ua shtojë dhuntinë e Tij. Allahu i jep kujt të dojë, pa llogari.]]></translation>
<footnotes></footnotes>
</aya>
<aya number="39">
<translation><![CDATA[Sa për ata që nuk besojnë, veprat e tyre janë si mirazhi në shkretëtirë e të cilin i etshmi e kujton për ujë, por, kur arrin tek ai vend, nuk gjen asgjë. Aty do të hasë në dënimin e Allahut, i Cili ia paguan llogarinë e tij të plotë, se Allahu është i shpejtë në llogari.]]></translation>
<footnotes></footnotes>
</aya>
<aya number="40">
<translation><![CDATA[Ose janë si errësirat në detin e thellë, të cilat mbulohen nga dallgët që ngrihen njëra mbi tjetrën, duke pasur sipër tyre retë: shtresa errësire njëra mbi tjetrën, aq sa kur e nxjerr dorën e vet, njeriu pothuajse nuk e sheh fare atë. Ai, të cilit Allahu nuk i jep dritë, nuk do të gjejë më dritë.]]></translation>
<footnotes></footnotes>
</aya>
<aya number="41">
<translation><![CDATA[A nuk e vëren ti, se Allahun e lavdëron çdo krijesë që ndodhet në qiej dhe në Tokë, madje edhe shpezët krahëhapur?! Çdokush e di se si t’i falet e ta lavdërojë. Allahu e di mirë çfarë bëjnë ata.]]></translation>
<footnotes></footnotes>
</aya>
<aya number="42">
<translation><![CDATA[Vetëm Allahut i përket sundimi i qiejve dhe i Tokës dhe tek Ai kthehet çdo gjë.]]></translation>
<footnotes></footnotes>
</aya>
<aya number="43">
<translation><![CDATA[A nuk e vëren ti se Allahu i shtyn retë ngadalë e pastaj i bashkon e i grumbullon njërën mbi tjetrën, derisa të shohësh shiun se si del prej tyre dhe bie nga qielli?! Ai, prej reve të mëdha si mali, lëshon breshrin e me të godet kë të dojë, kurse e shmang prej kujt të dojë. Shkëlqimi i vetëtimës së tij gati t’i merr sytë.]]></translation>
<footnotes></footnotes>
</aya>
<aya number="44">
<translation><![CDATA[Allahu ndërron ditën dhe natën. Me të vërtetë, në këto (dukuri natyrore) ka mësime për ata që kanë mend.]]></translation>
<footnotes></footnotes>
</aya>
<aya number="45">
<translation><![CDATA[Allahu ka krijuar çdo lloj kafshe prej ujit; disa nga ato ecin me barkun e tyre, një pjesë ecin me dy këmbë e disa prej tyre me katër këmbë. Allahu krijon çfarë të dojë. Me të vërtetë, Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="46">
<translation><![CDATA[Tashmë Ne kemi zbritur shpallje të qarta; Allahu udhëzon kë të dojë në rrugën e drejtë.]]></translation>
<footnotes></footnotes>
</aya>
<aya number="47">
<translation><![CDATA[Ata (hipokritët) thonë: “Ne besojmë në Allahun dhe në të Dërguarin dhe (u) bindemi (atyre).” Pastaj disa prej tyre shmangen, sepse nuk janë besimtarë aspak.]]></translation>
<footnotes></footnotes>
</aya>
<aya number="48">
<translation><![CDATA[Dhe, kur thirren tek Allahu (Libri i Tij) dhe i Dërguari i Tij, që ai të gjykojë midis tyre, një grup nga ata kthejnë kurrizin.]]></translation>
<footnotes></footnotes>
</aya>
<aya number="49">
<translation><![CDATA[Por, nëse e drejta është në anën e tyre, ata vijnë përulësisht.]]></translation>
<footnotes></footnotes>
</aya>
<aya number="50">
<translation><![CDATA[A mos kanë sëmundje në zemrat e tyre apo dyshojnë? Apo kanë frikë se mos Allahu dhe i Dërguari i Tij do t’u bëjnë padrejtësi?! Jo, por pikërisht ata janë të padrejtët.]]></translation>
<footnotes></footnotes>
</aya>
<aya number="51">
<translation><![CDATA[Ndërsa përgjigjja e vetme e besimtarëve, kur thirren tek Allahu dhe i Dërguari i Tij, që ai të gjykojë midis tyre, është: “Dëgjojmë dhe bindemi”. Pikërisht këta janë të shpëtuarit.]]></translation>
<footnotes></footnotes>
</aya>
<aya number="52">
<translation><![CDATA[Ata që i binden Allahut dhe të Dërguarit të Tij, që kanë frikë nga Allahu e i përkushtohen Atij, do të jenë të fituarit e vërtetë.]]></translation>
<footnotes></footnotes>
</aya>
<aya number="53">
<translation><![CDATA[Ata (hipokritët) betohen për Allahun me deklarata solemne, se po t’i urdhërosh ata (o Muhamed), që të shkojnë në luftë - ata me siguri do të shkojnë. Thuaj: “Mos u betoni! Ju kërkohet bindja e jo betimi. Vërtet, Allahu e di me hollësi gjithçka që ju bëni.”]]></translation>
<footnotes></footnotes>
</aya>
<aya number="54">
<translation><![CDATA[Thuaj: “Bindjuni Allahut dhe bindjuni të Dërguarit!” Nëse shmangeni, (ta dini se) ai[227] është përgjegjës për detyrën e tij, ndërsa ju për atë që jeni ngarkuar. E, nëse i bindeni atij, do të jeni në rrugën e drejtë, kurse i Dërguari është i detyruar vetëm që të përcjellë qartë (Mesazhin Hyjnor).]]></translation>
<footnotes><![CDATA[[227] Profeti Muhamed (a.s.).]]></footnotes>
</aya>
<aya number="55">
<translation><![CDATA[Allahu u ka premtuar atyre prej jush, që besojnë dhe që bëjnë vepra të mira, se do t’i bëjë mëkëmbës në Tokë[228], ashtu si i ka bërë ata para tyre dhe që do t’ua forcojë fenë e tyre, me të cilën Ai është i kënaqur dhe që frikën do t’ua shndërrojë në siguri. Le të më adhurojnë Mua e të mos Më shoqërojnë asgjë (në adhurim). Sa për ata që, pas kësaj, mohojnë (besimin), pikërisht ata janë të mbrapshtët.]]></translation>
<footnotes><![CDATA[[228] Sipas interpretimit klasik, ky varg është një profeci për udhëheqjen e katër kalifëve: Ebu Bekrit, Omerit, Othmanit dhe Aliut, në kohën e të cilëve, kalifati islam pati një zgjerim të jashtëzakonshëm territorial. Megjithatë, edhe sot e kësaj dite, zgjerimi i Islamit nuk është ngadalësuar. Ai vazhdon të jetë feja e vetme në rritje midis feve të mëdha, si nga pikëpamja demografike, ashtu edhe nga pikëpamja e konvertimeve.]]></footnotes>
</aya>
<aya number="56">
<translation><![CDATA[Falni namazin, jepni zekatin dhe bindjuni të Dërguarit, për të fituar mëshirën e Allahut!]]></translation>
<footnotes></footnotes>
</aya>
<aya number="57">
<translation><![CDATA[Kurrsesi mos mendo se mohuesit do të shpëtojnë në Tokë! Streha e tyre është zjarri; eh, sa strehë e shëmtuar që është ai!]]></translation>
<footnotes></footnotes>
</aya>
<aya number="58">
<translation><![CDATA[O besimtarë! Skllevërit dhe fëmijët tuaj që s’kanë arritur pubertetin, le t’ju kërkojnë leje (për të hyrë) në tri kohë: para namazit të mëngjesit, kur i zhvishni rrobat në mesditë dhe pas namazit të jacisë. Këto janë tri kohë kur hiqni rrobat. Nuk ka gjynah as për ju e as për ata që, pas këtyre rasteve, të vizitoni njëri-tjetrin (pa kërkuar leje për të hyrë). Kështu jua shpjegon Allahu shpalljet juve! Allahu është i Urtë dhe i Gjithëdijshëm.]]></translation>
<footnotes></footnotes>
</aya>
<aya number="59">
<translation><![CDATA[Kur fëmijët tuaj të arrijnë moshën e pubertetit, le të kërkojnë leje, ashtu siç kanë kërkuar leje ata para këtyre. Kështu jua shpjegon Allahu juve shpalljet e Tij! Allahu është i Urtë dhe i Gjithëdijshëm.]]></translation>
<footnotes></footnotes>
</aya>
<aya number="60">
<translation><![CDATA[Gratë e vjetra, që nuk shpresojnë më të martohen, nuk është gjynah ta heqin mbulesën e jashtme, por jo duke i treguar stolitë e tyre. E, nëse përmbahen, është edhe më mirë për ato. Allahu i dëgjon dhe i di të gjitha.]]></translation>
<footnotes></footnotes>
</aya>
<aya number="61">
<translation><![CDATA[Nuk është gjynah për të verbrin, as për të çalin, as për të sëmurin dhe as për ju që të hani në shtëpinë tuaj, ose në shtëpitë e baballarëve tuaj, ose në shtëpitë e nënave tuaja, ose në shtëpitë e vëllezërve tuaj, ose në shtëpitë e motrave tuaja, ose në shtëpitë e xhaxhallarëve tuaj, ose në shtëpitë e hallave tuaja, ose në shtëpitë e dajave tuaj, ose në shtëpitë e tezeve tuaja, ose tek ata, çelësat e të cilëve u janë lënë juve, ose te miqtë. Nuk është gjynah për ju që të hani bashkërisht apo veçmas.[229] Kur të hyni në shtëpi, të përshëndetni njëri-tjetrin me përshëndetje të mirë e të bukur nga Allahu. Kështu jua shpjegon Allahu juve shpalljet që të kuptoni.[230]]]></translation>
<footnotes><![CDATA[[229] Ky varg aludon për një zakon supersticioz që tentonte t’i përjashtonte sakatët dhe të sëmurët nga gostitë e përbashkëta.
[230] Përshëndetja për të cilën bën fjalë vargu, është “es-selâmu alejkum ue rahmetullâhi ue berekâtuh” “paqja, mëshira dhe bekimi i Allahut qofshin me ju”.]]></footnotes>
</aya>
<aya number="62">
<translation><![CDATA[Besimtarë të vërtetë janë vetëm ata që besojnë Allahun dhe të Dërguarin e Tij dhe të cilët, kur gjenden me atë (të Dërguarin) në një punë të përbashkët, nuk largohen para se të kërkojnë leje prej tij. Me të vërtetë, ata që kërkojnë leje prej teje, pa dyshim, besojnë në Allahun dhe të Dërguarin e Tij. Kur të kërkojnë leje prej teje për ndonjë punë të tyre, jepi leje kujt të duash dhe kërko për ata falje nga Allahu. Me të vërtetë, Allahu është Falës e Mëshirëplotë.]]></translation>
<footnotes></footnotes>
</aya>
<aya number="63">
<translation><![CDATA[Mos ia drejtoni thirrjen të Dërguarit, njësoj si thirrjen që ia bëni njëri-tjetrit; Allahu, me siguri, i di ata që shkëputen prej jush tinëzisht. Le të frikësohen ata që kundërshtojnë urdhrin e tij, që të mos i arrijë ndonjë sprovë ose që të mos i godasë një dënim i dhembshëm.]]></translation>
<footnotes></footnotes>
</aya>
<aya number="64">
<translation><![CDATA[Pa dyshim, Allahut i përket gjithçka që gjendet në qiej dhe në Tokë. Ai e di se çfarë bëni. Dhe Ditën kur ata do të kthehen tek Ai, do t’i njoftojë për veprat që kanë bërë. Allahu është i Dijshëm për çdo gjë!]]></translation>
<footnotes></footnotes>
</aya>
</sura>
<sura number="25">
<aya number="1">
<translation><![CDATA[I lartësuar qoftë Ai që i ka zbritur Dalluesin[231] robit të Vet,[232] që të jetë paralajmërues për botët;]]></translation>
<footnotes><![CDATA[[231] Pra, Kuranin, që dallon të vërtetën nga e pavërteta.
[232] Pra, Profetit Muhamed (a.s.).]]></footnotes>
</aya>
<aya number="2">
<translation><![CDATA[Sunduesi i qiejve dhe i Tokës, i Cili nuk ka bir e nuk ka ortak në pushtet; i Cili ka krijuar çdo gjë dhe e ka rregulluar si duhet!]]></translation>
<footnotes></footnotes>
</aya>
<aya number="3">
<translation><![CDATA[E megjithatë ata[233] adhurojnë në vend të Tij zota, të cilët nuk krijojnë asgjë e që vetë janë të krijuar, që nuk zotërojnë për veten as dëm e as dobi e që nuk janë në gjendje të japin as vdekjen, as jetën e as që të ringjallin.]]></translation>
<footnotes><![CDATA[[233] Idhujtarët.]]></footnotes>
</aya>
<aya number="4">
<translation><![CDATA[Jobesimtarët thonë: “Ky (Kuran) është vetëm gënjeshtër, të cilën e ka trilluar ai[234] me ndihmën e njerëzve të tjerë.” Kjo që thonë ata është e padrejtë dhe shpifje.]]></translation>
<footnotes><![CDATA[[234] Muhamedi (a.s.).]]></footnotes>
</aya>
<aya number="5">
<translation><![CDATA[Dhe ata thonë: “Këto janë përralla të popujve të lashtë; të cilat i ka vënë t’i shkruhen e t’i lexohen atij në mëngjes e mbrëmje.”]]></translation>
<footnotes></footnotes>
</aya>
<aya number="6">
<translation><![CDATA[Thuaj: “Atë e ka shpallur Ai që di fshehtësitë e qiejve dhe të Tokës. Ai fal shumë dhe është Mëshirues”.]]></translation>
<footnotes></footnotes>
</aya>
<aya number="7">
<translation><![CDATA[Gjithashtu ata thonë: “Ç’është ky i dërguar që ha ushqim dhe shëtit nëpër tregje?! Përse nuk i është dërguar atij një engjëll e të bëhet me të paralajmërues?!]]></translation>
<footnotes></footnotes>
</aya>
<aya number="8">
<translation><![CDATA[Ose, përse nuk i është zbritur një thesar apo të kishte një kopsht, nga i cili të hante?!” Të padrejtët thonë: “Ju ndiqni vetëm një njeri të magjepsur”!]]></translation>
<footnotes></footnotes>
</aya>
<aya number="9">
<translation><![CDATA[Shiko çfarë shembujsh të sjellin e ata (me këtë) kanë humbur e nuk mund të gjejnë rrugën e vërtetë.]]></translation>
<footnotes></footnotes>
</aya>
<aya number="10">
<translation><![CDATA[Qoftë i lartësuar Ai, i Cili, nëse do, mund të të japë gjëra më të mira se këto, kopshte nëpër të cilat rrjedhin lumenj dhe të bëjë për ty pallate.]]></translation>
<footnotes></footnotes>
</aya>
<aya number="11">
<translation><![CDATA[Jo, ata e quajnë gënjeshtër edhe ardhjen e Orës (së Kiametit), ndërsa Ne kemi përgatitur për ata që e mohojnë Orën zjarr flakërues.]]></translation>
<footnotes></footnotes>
</aya>
<aya number="12">
<translation><![CDATA[Kur ai t’i vërë re prej së largu, ata do t’ia dëgjojnë vlimin dhe rënkimin.]]></translation>
<footnotes></footnotes>
</aya>
<aya number="13">
<translation><![CDATA[E kur të hidhen në një vend të ngushtë të tij, të lidhur duarsh, do të luten për shkatërrimin (e vet).]]></translation>
<footnotes></footnotes>
</aya>
<aya number="14">
<translation><![CDATA[“Mos e kërkoni sot shkatërrimin vetëm një herë, por kërkojeni shumë herë!”]]></translation>
<footnotes></footnotes>
</aya>
<aya number="15">
<translation><![CDATA[Thuaj: “A është më i mirë ky apo Xheneti i amshuar, i cili u është premtuar të devotshmëve? Ai do të jetë për ta shpërblim dhe vend kthimi.]]></translation>
<footnotes></footnotes>
</aya>
<aya number="16">
<translation><![CDATA[Për ata ka aty çfarë të dëshirojnë e do të rrinë në të përherë. Ky është premtimi i Zotit tënd, i kërkuar (prej jush)”.]]></translation>
<footnotes></footnotes>
</aya>
<aya number="17">
<translation><![CDATA[Ditën, kur Ai t’i tubojë idhujtarët bashkë me ata që i adhuronin[235] në vend të Allahut, do t’u thotë (të adhuruarve): “A jeni ju që i keni shmangur këta robër të Mi apo ata vetë kanë humbur rrugën e drejtë?”]]></translation>
<footnotes><![CDATA[[235] “ata që i adhuronin”: Sipas Taberiut, nuk bëhet fjalë për idhujt në përgjithësi, por për krijesa që janë adhuruar si zota, pa dëshirën e tyre, si p.sh. engjëjt, që arabët paganë i quanin si “bijat e Allahut”, Uzejri, që u quajt si “bir i Zotit” nga hebrenjtë, Isai (a.s.), që u quajt si “bir i Zotit” nga të krishterët etj.]]></footnotes>
</aya>
<aya number="18">
<translation><![CDATA[Ata do të përgjigjen: “Lavdia qoftë për Ty! Nuk ishte nevoja që ne të marrim mbrojtës tjetër, përveç Teje, por Ti u dhe këtyre dhe etërve të tyre jetë të begatshme, ndërsa ata i harruan paralajmërimet e Tua dhe u bënë popull i shkatërruar”!]]></translation>
<footnotes></footnotes>
</aya>
<aya number="19">
<translation><![CDATA[“Këta e përgënjeshtruan atë që thatë ju e nuk do të munden, as të shmangin dënimin, as të ndihmojnë veten. Kush prej jush ka bërë të këqija, Ne atij do t’i japim të shijojë dënim të madh.”]]></translation>
<footnotes></footnotes>
</aya>
<aya number="20">
<translation><![CDATA[Ne edhe para teje kemi nisur vetëm të dërguar, të cilët hanin ushqim dhe shëtisnin nëpër tregje. Ne i kemi bërë disa prej jush të jenë sprovë për të tjerët. A do të jeni të durueshëm ju? Zoti yt i sheh të gjitha.]]></translation>
<footnotes></footnotes>
</aya>
<aya number="21">
<translation><![CDATA[Ata, që nuk shpresojnë se do të takohen me Ne, thonë: “Pse nuk na dërgohen neve engjëjt ose të shohim Zotin tonë?” Ata, me të vërtetë, janë treguar kryeneçë dhe kanë kaluar çdo kufi në arrogancë dhe padrejtësi.]]></translation>
<footnotes></footnotes>
</aya>
<aya number="22">
<translation><![CDATA[Ditën, kur të shohin engjëjt, për keqbërësit nuk do të ketë lajm të mirë dhe do t’u thuhet: “Nuk do të kaloni dot për matanë!”]]></translation>
<footnotes></footnotes>
</aya>
<aya number="23">
<translation><![CDATA[Dhe Ne do t’u qasemi veprave që kanë bërë ata dhe do t’i shndërrojmë në pluhur e hi.]]></translation>
<footnotes></footnotes>
</aya>
<aya number="24">
<translation><![CDATA[Ndërsa banorët e Xhenetit atë ditë do të kenë vendbanim më të mirë dhe vendpushim më të bukur.]]></translation>
<footnotes></footnotes>
</aya>
<aya number="25">
<translation><![CDATA[Ditën, kur qielli me ré do të hapet e engjëjt do të lëshohen në zbritjen e madhe,]]></translation>
<footnotes></footnotes>
</aya>
<aya number="26">
<translation><![CDATA[atë ditë pushteti i vërtetë do t’i përkasë vetëm të Gjithëmëshirshmit. Kjo do të jetë ditë e vështirë për jobesimtarët.]]></translation>
<footnotes></footnotes>
</aya>
<aya number="27">
<translation><![CDATA[Atë Ditë keqbërësi do të hajë gishtat e duarve të veta, duke thënë: “Ah, sikur ta kisha marrë rrugën (e drejtë) me të Dërguarin!]]></translation>
<footnotes></footnotes>
</aya>
<aya number="28">
<translation><![CDATA[Ah, sikur të mos e kisha bërë filanin mik!]]></translation>
<footnotes></footnotes>
</aya>
<aya number="29">
<translation><![CDATA[Ai më ka larguar nga Këshilla (Kurani) që më kishte ardhur!” Në të vërtetë, djalli e braktis gjithmonë njeriun në çastin e nevojës.]]></translation>
<footnotes></footnotes>
</aya>
<aya number="30">
<translation><![CDATA[Dhe i Dërguari do të thotë: “O Zoti im! Populli im e shpërfilli Kuranin, si (diçka) të urryer”.]]></translation>
<footnotes></footnotes>
</aya>
<aya number="31">
<translation><![CDATA[Dhe, kështu Ne, çdo profeti i kemi kundërvënë një armik nga keqbërësit. Por ty të mjafton Zoti yt si udhërrëfyes dhe ndihmës!]]></translation>
<footnotes></footnotes>
</aya>
<aya number="32">
<translation><![CDATA[Jobesimtarët thonë: “Përse Kurani nuk i është shpallur i tëri përnjëherë?!” Ne ta kemi shpallur kështu për të forcuar zemrën tënde dhe ta kemi zbuluar qartazi varg pas vargu.]]></translation>
<footnotes></footnotes>
</aya>
<aya number="33">
<translation><![CDATA[Sapo ata të të sjellin çfarëdo argumenti, Ne të sjellim të Vërtetën dhe shpjegimin më të mirë.]]></translation>
<footnotes></footnotes>
</aya>
<aya number="34">
<translation><![CDATA[Ata, që do të tubohen me fytyrat përmbys në Xhehenem, do të jenë në vendin më të keq dhe më të larguarit prej rrugës së vërtetë.]]></translation>
<footnotes></footnotes>
</aya>
<aya number="35">
<translation><![CDATA[Ne i dhamë Musait Librin dhe i bëmë ndihmës vëllanë e tij, Harunin.]]></translation>
<footnotes></footnotes>
</aya>
<aya number="36">
<translation><![CDATA[Pastaj (u) thamë (atyre): “Shkoni të dy te populli, i cili i quan të rreme shenjat Tona!” Pastaj e shkatërruam atë popull krejtësisht.]]></translation>
<footnotes></footnotes>
</aya>
<aya number="37">
<translation><![CDATA[Popullin e Nuhut, kur i quajti gënjeshtarë të dërguarit, Ne e fundosëm dhe e bëmë mësim për njerëzit. Për keqbërësit kemi përgatitur një dënim të dhembshëm.]]></translation>
<footnotes></footnotes>
</aya>
<aya number="38">
<translation><![CDATA[Ne i dënuam fiset Ad dhe Themud, popullin e Ressit, si dhe shumë popujt të tjerë ndërmjet tyre.]]></translation>
<footnotes></footnotes>
</aya>
<aya number="39">
<translation><![CDATA[Të gjithëve u sollëm shembuj dhe, më pas, të gjithë i shkatërruam krejtësisht.]]></translation>
<footnotes></footnotes>
</aya>
<aya number="40">
<translation><![CDATA[Ata[236] me kohë kanë kaluar pranë vendbanimit që e shkatërroi shiu i tmerrshëm[237], e vallë, a nuk e kanë parë atë? Jo, ata nuk prisnin të ringjalleshin.]]></translation>
<footnotes><![CDATA[[236] Karvanët tregtare të idhujtarëve të Mekës.
[237] Vendbanimit të popullit të Lutit që ndodhet rrugës nga Gadishulli Arabik për në Siri, pranë Detit të Vdekur.]]></footnotes>
</aya>
<aya number="41">
<translation><![CDATA[Sa herë që të shohin ty, të marrin vetëm për tallje: “Vallë, këtë ka sjellë Allahu si të dërguar?!]]></translation>
<footnotes></footnotes>
</aya>
<aya number="42">
<translation><![CDATA[Për pak qe duke na shmangur nga hyjnitë tona, po të mos u kishim qëndruar atyre besnikë!” Por, kur të përballen me dënimin, do ta marrin vesh se kush është shmangur më larg rrugës së drejtë.]]></translation>
<footnotes></footnotes>
</aya>
<aya number="43">
<translation><![CDATA[A e ke parë ti atë që epshin e vet e ka marrë për zot? A do t’i bëhesh mbrojtës atij?]]></translation>
<footnotes></footnotes>
</aya>
<aya number="44">
<translation><![CDATA[A mendon ti se shumica e tyre dëgjojnë dhe kuptojnë? Ata nuk janë tjetër, veçse si bagëti. Madje, ata janë edhe më të shmangur nga rruga e drejtë.]]></translation>
<footnotes></footnotes>
</aya>
<aya number="45">
<translation><![CDATA[A nuk e ke parë ti se si Zoti yt e ka zgjatur hijen?! Sikur të kishte dashur, do ta bënte të pandryshueshme? Pastaj Ne e kemi bërë Diellin udhëzues të saj,]]></translation>
<footnotes></footnotes>
</aya>
<aya number="46">
<translation><![CDATA[pastaj e tërheqim atë (hijen), dalëngadalë pranë Vetes.]]></translation>
<footnotes></footnotes>
</aya>
<aya number="47">
<translation><![CDATA[Dhe është Ai që jua ka bërë natën mbulesë dhe gjumin pushim, kurse ditën jua ka bërë për të lëvizur.]]></translation>
<footnotes></footnotes>
</aya>
<aya number="48">
<translation><![CDATA[Është Ai që i dërgon erërat si lajmëtarë të gëzueshëm para mëshirës së Tij, duke lëshuar prej qiellit ujë të pastër,]]></translation>
<footnotes></footnotes>
</aya>
<aya number="49">
<translation><![CDATA[që nëpërmjet atij të ngjallim vendin e vdekur dhe t’u japim ujë kafshëve dhe shumë njerëzve që Ne i kemi krijuar.]]></translation>
<footnotes></footnotes>
</aya>
<aya number="50">
<translation><![CDATA[Ne e kemi përsëritur (dhuntinë) që të vënë veshin, por shumica e njerëzve kundërshtojnë e janë mosmirënjohës.]]></translation>
<footnotes></footnotes>
</aya>
<aya number="51">
<translation><![CDATA[Sikur të donim Ne, do të dërgonim në çdo qytet paralajmërues.]]></translation>
<footnotes></footnotes>
</aya>
<aya number="52">
<translation><![CDATA[Mos i dëgjo mohuesit, por luftoji ata me forcë nëpërmjet këtij (Kurani).]]></translation>
<footnotes></footnotes>
</aya>
<aya number="53">
<translation><![CDATA[Është Ai që i ka lënë të lirë dy ujëra, - njëri i pijshëm e i ëmbël, kurse tjetri i njelmët e i hidhur, - duke ngritur pengesë e kufi të prerë ndërmjet tyre.]]></translation>
<footnotes></footnotes>
</aya>
<aya number="54">
<translation><![CDATA[Është Ai që ka krijuar prej ujit njeriun, e ka vënë në lidhje me fis nga gjaku dhe nga martesa. Zoti yt është i Plotfuqishëm.]]></translation>
<footnotes></footnotes>
</aya>
<aya number="55">
<translation><![CDATA[Megjithatë, ata adhurojnë, në vend të Allahut, gjëra që nuk mund t’u sjellin as dobi, as dëm. Jobesimtari është ndihmës (i djallit) kundër Zotit të tij.]]></translation>
<footnotes></footnotes>
</aya>
<aya number="56">
<translation><![CDATA[Ne të kemi dërguar ty vetëm si sjellës të lajmit të mirë dhe paralajmërues.]]></translation>
<footnotes></footnotes>
</aya>
<aya number="57">
<translation><![CDATA[Thuaj: “Unë nuk kërkoj nga ju kurrfarë shpërblimi, por vetëm që, kush të dëshirojë, le të ndjekë rrugën (që e shpie) drejt Zotit të tij”.]]></translation>
<footnotes></footnotes>
</aya>
<aya number="58">
<translation><![CDATA[Mbështetu në të Gjithëjetshmin, i Cili nuk vdes dhe madhëroje Atë me falënderim! Ai i di mjaft mirë gjynahet e robërve të Vet.]]></translation>
<footnotes></footnotes>
</aya>
<aya number="59">
<translation><![CDATA[Është Ai, i Cili krijoi qiejt, Tokën dhe gjithçka që gjendet midis tyre për gjashtë ditë e pastaj u ngrit mbi Fron. Ai është i Gjithëmëshirshmi dhe pyet për Atë ata që dinë.]]></translation>
<footnotes></footnotes>
</aya>
<aya number="60">
<translation><![CDATA[Kur atyre u thuhet: “Bëjini sexhde të Gjithëmëshirshmit”, ata thonë: “Çfarë është i Gjithëmëshirshmi? Vallë, t’i biem në sexhde atij që na urdhëron ti?” Kjo u shton atyre më shumë largim (prej fesë).]]></translation>
<footnotes></footnotes>
</aya>
<aya number="61">
<translation><![CDATA[Qoftë i lartësuar Ai, i Cili e ka stolisur qiellin me yjësi dhe ka vënë në të një Kandil të ndritshëm dhe një Hënë që ndriçon.]]></translation>
<footnotes></footnotes>
</aya>
<aya number="62">
<translation><![CDATA[Ai krijoi natën dhe ditën që të vijnë njëra pas tjetrës, si këshillë për ata që duan ta kujtojnë ose duan ta falënderojnë.]]></translation>
<footnotes></footnotes>
</aya>
<aya number="63">
<translation><![CDATA[Robërit e të Gjithëmëshirshmit janë ata që ecin thjesht nëpër Tokë dhe, kur të paditurit i sulmojnë me fjalë, ata përgjigjen: “Paqe qoftë!”;]]></translation>
<footnotes></footnotes>
</aya>
<aya number="64">
<translation><![CDATA[dhe ata që e kalojnë natën duke iu falur Zotit të tyre në sexhde dhe në këmbë;]]></translation>
<footnotes></footnotes>
</aya>
<aya number="65">
<translation><![CDATA[dhe ata që thonë: “O Zoti ynë, largoje prej nesh ndëshkimin e Xhehenemit, sepse, me të vërtetë, dënimi i tij është i përjetshëm]]></translation>
<footnotes></footnotes>
</aya>
<aya number="66">
<translation><![CDATA[e ai është vendbanim dhe vendstrehim i keq”;]]></translation>
<footnotes></footnotes>
</aya>
<aya number="67">
<translation><![CDATA[dhe ata që, kur shpenzojnë, nuk janë as dorëshpuar, as dorështrënguar, por i përmbahen të mesmes;]]></translation>
<footnotes></footnotes>
</aya>
<aya number="68">
<translation><![CDATA[dhe ata që, pos Allahut, nuk adhurojnë zot tjetër, nuk vrasin njeri, gjë që Allahu e ka ndaluar, përveçse me të drejtë[238] dhe që nuk bëjnë kurvëri. E kush i bën këto, do të marrë gjynahe.]]></translation>
<footnotes><![CDATA[[238] “përveçse me të drejtë”: d.m.th. për mbrojtje të ligjshme, gjatë luftës për çështjen e Allahut dhe duke zbatuar dënimet e parashikuara nga legjislacioni islam.]]></footnotes>
</aya>
<aya number="69">
<translation><![CDATA[Ndëshkimi do t’i dyfishohet në Ditën e Kiametit dhe ai do të qëndrojë përherë në këtë fatkeqësi i poshtëruar.]]></translation>
<footnotes></footnotes>
</aya>
<aya number="70">
<translation><![CDATA[Përjashtim bën ai që pendohet, beson dhe punon vepra të mira. Një njeriu të tillë Allahu ia ndërron veprat e këqija në të mira. Allahu është Falës e Mëshirëplotë.]]></translation>
<footnotes></footnotes>
</aya>
<aya number="71">
<translation><![CDATA[Ndërsa, ai që pendohet dhe bën vepra të mira, është i kthyer krejtësisht nga Allahu.]]></translation>
<footnotes></footnotes>
</aya>
<aya number="72">
<translation><![CDATA[(Kështu janë) edhe ata që nuk dëshmojnë në mënyrë të gënjeshtërt e, kur kalojnë pranë kotësive, kalojnë me dinjitet;]]></translation>
<footnotes></footnotes>
</aya>
<aya number="73">
<translation><![CDATA[edhe ata, që, kur paralajmërohen nga shpalljet e Zotit të tyre, nuk bëhen as të shurdhër, as të verbër;]]></translation>
<footnotes></footnotes>
</aya>
<aya number="74">
<translation><![CDATA[edhe ata që thonë: “O Zoti ynë, dhurona nga gratë tona dhe trashëgimtarët tanë, ç’është prehje për sytë tanë dhe bëna shembull për të mirët!”.]]></translation>
<footnotes></footnotes>
</aya>
<aya number="75">
<translation><![CDATA[Njerëz të tillë do të shpërblehen me Xhenet të lartë për durimin e tyre dhe do të mirëpriten e do të gjejnë paqe.]]></translation>
<footnotes></footnotes>
</aya>
<aya number="76">
<translation><![CDATA[Aty do të qëndrojnë përherë; sa vendbanim dhe vendstrehim i mrekullueshëm që është ai!]]></translation>
<footnotes></footnotes>
</aya>
<aya number="77">
<translation><![CDATA[Thuaj: “Zoti im nuk do t’ju përfillte, sikur të mos ishte lutja juaj. Por ju (i) keni përgënjeshtruar (Shpalljet e Tij), andaj dënimi për ju do të jetë i pashmangshëm”.]]></translation>
<footnotes></footnotes>
</aya>
</sura>
<sura number="26">
<aya number="1">
<translation><![CDATA[Tâ, Sîn, Mîm.]]></translation>
<footnotes></footnotes>
</aya>
<aya number="2">
<translation><![CDATA[Këto janë vargjet e Librit të qartë.]]></translation>
<footnotes></footnotes>
</aya>
<aya number="3">
<translation><![CDATA[A mos vallë ti (o Muhamed) do ta shkatërrosh veten, ngaqë ata (banorët e Mekës) nuk duan të besojnë?]]></translation>
<footnotes></footnotes>
</aya>
<aya number="4">
<translation><![CDATA[Sikur të donim Ne, do të zbritnim nga qielli një shenjë, para së cilës ata do të përulnin kokat.]]></translation>
<footnotes></footnotes>
</aya>
<aya number="5">
<translation><![CDATA[Sa herë që atyre u vjen ndonjë Këshillë e re nga i Gjithëmëshirshmi, ata ia kthejnë kurrizin.]]></translation>
<footnotes></footnotes>
</aya>
<aya number="6">
<translation><![CDATA[Ata e kanë përgënjeshtruar atë, prandaj do t’u vijë ai (ndëshkim), me të cilin janë tallur.]]></translation>
<footnotes></footnotes>
</aya>
<aya number="7">
<translation><![CDATA[Vallë, a nuk shohin ata tokën, prej së cilës kemi bërë të mbijnë sa e sa lloje çifte bimësh fisnike?]]></translation>
<footnotes></footnotes>
</aya>
<aya number="8">
<translation><![CDATA[Sigurisht që këtu ka shenja (të njëjësisë së Zotit), por shumica e tyre nuk besojnë.]]></translation>
<footnotes></footnotes>
</aya>
<aya number="9">
<translation><![CDATA[Zoti yt është vërtet i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="10">
<translation><![CDATA[Kur Allahu e thërriti Musain: “Shko te populli keqbërës,]]></translation>
<footnotes></footnotes>
</aya>
<aya number="11">
<translation><![CDATA[populli i Faraonit! vallë, a nuk po i frikësohen ata Allahut?”]]></translation>
<footnotes></footnotes>
</aya>
<aya number="12">
<translation><![CDATA[Ai u përgjigj: “O Zoti im, unë kam frikë se do të më quajnë gënjeshtar,]]></translation>
<footnotes></footnotes>
</aya>
<aya number="13">
<translation><![CDATA[e zemra do të më ngushtohet, kurse gjuha mund të më lidhet, andaj, dërgoje edhe Harunin (të më ndihmojë).]]></translation>
<footnotes></footnotes>
</aya>
<aya number="14">
<translation><![CDATA[Unë jam edhe përgjegjës ndaj tyre për një krim, andaj kam frikë se do të më vrasin”.]]></translation>
<footnotes></footnotes>
</aya>
<aya number="15">
<translation><![CDATA[Allahu tha: “Kurrsesi! Shkoni që të dy me shenjat Tona. Me të vërtetë, Ne jemi me ju dhe dëgjojmë.]]></translation>
<footnotes></footnotes>
</aya>
<aya number="16">
<translation><![CDATA[Shkoni te Faraoni dhe i thoni: “Ne jemi të dërguarit e Zotit të botëve,]]></translation>
<footnotes></footnotes>
</aya>
<aya number="17">
<translation><![CDATA[që të lejoni bijtë e Israilit të vijnë me ne!”]]></translation>
<footnotes></footnotes>
</aya>
<aya number="18">
<translation><![CDATA[Faraoni tha: “Vallë, a nuk të kemi rritur në gjirin tonë si fëmijë?! A nuk ke qëndruar midis nesh shumë vjet të jetës sate?!]]></translation>
<footnotes></footnotes>
</aya>
<aya number="19">
<translation><![CDATA[E pastaj bëre veprën që ti e di, duke qenë mosmirënjohës?!”]]></translation>
<footnotes></footnotes>
</aya>
<aya number="20">
<translation><![CDATA[Musai tha: “E kam bërë atë, kur nuk kam qenë i udhëzuar.]]></translation>
<footnotes></footnotes>
</aya>
<aya number="21">
<translation><![CDATA[Pastaj ika prej jush, kur u frikësova prej jush dhe Zoti im më dhuroi mençuri dhe më bëri një nga të dërguarit.]]></translation>
<footnotes></footnotes>
</aya>
<aya number="22">
<translation><![CDATA[A e quan mirësi atë që më bëre mua, ndërkohë që bijtë e Israilit (popullin tim) i bëre skllevër”?]]></translation>
<footnotes></footnotes>
</aya>
<aya number="23">
<translation><![CDATA[Faraoni e pyeti: “E ç’është Zoti i botëve?”]]></translation>
<footnotes></footnotes>
</aya>
<aya number="24">
<translation><![CDATA[(Musai) u përgjigj: “Është Zoti i qiejve, i Tokës dhe i gjithçkaje që gjendet midis tyre, nëse besoni me bindje”.]]></translation>
<footnotes></footnotes>
</aya>
<aya number="25">
<translation><![CDATA[(Faraoni) u tha atyre rreth vetes: “Vallë, a nuk po dëgjoni?!”]]></translation>
<footnotes></footnotes>
</aya>
<aya number="26">
<translation><![CDATA[Ai tha: “Zoti juaj dhe Zoti i të parëve tuaj.”]]></translation>
<footnotes></footnotes>
</aya>
<aya number="27">
<translation><![CDATA[(Faraoni) tha: “Me të vërtetë, i Dërguari që ju është sjellë, është i çmendur”.]]></translation>
<footnotes></footnotes>
</aya>
<aya number="28">
<translation><![CDATA[(Musai) tha: “Zoti i Lindjes dhe i Perëndimit dhe i gjithçkaje që gjendet midis tyre, nëse kuptoni.]]></translation>
<footnotes></footnotes>
</aya>
<aya number="29">
<translation><![CDATA[(Faraoni) tha: “Nëse ti merr për zot tjetërkënd, përveç meje, me siguri, do të të fus në burg!”]]></translation>
<footnotes></footnotes>
</aya>
<aya number="30">
<translation><![CDATA[(Musai) u përgjigj: “Vallë, edhe pasi të të kem sjellë mrekulli të qartë? “]]></translation>
<footnotes></footnotes>
</aya>
<aya number="31">
<translation><![CDATA[(Faraoni) tha: “Tregoje pra, nëse thua të vërtetën!”]]></translation>
<footnotes></footnotes>
</aya>
<aya number="32">
<translation><![CDATA[(Musai) lëshoi shkopin e vet e ai u shndërrua në gjarpër të vërtetë!]]></translation>
<footnotes></footnotes>
</aya>
<aya number="33">
<translation><![CDATA[Pastaj nxori dorën e vet dhe ajo, menjëherë u duk e bardhë para shikuesve!]]></translation>
<footnotes></footnotes>
</aya>
<aya number="34">
<translation><![CDATA[(Faraoni) i tha parisë së tij, që e kishte përreth: “Ky qenka magjistar vërtet i dijshëm!]]></translation>
<footnotes></footnotes>
</aya>
<aya number="35">
<translation><![CDATA[Me magjitë e veta, ai dëshiron t’ju dëbojë nga toka juaj, prandaj ç’më këshilloni ju?”]]></translation>
<footnotes></footnotes>
</aya>
<aya number="36">
<translation><![CDATA[Ata u përgjigjën: “Lëre këtë dhe vëllanë e tij për pak kohë dhe ço lajmëtarë nëpër qytete,]]></translation>
<footnotes></footnotes>
</aya>
<aya number="37">
<translation><![CDATA[që të t’i sjellin ty të gjithë magjistarët e dijshëm”.]]></translation>
<footnotes></footnotes>
</aya>
<aya number="38">
<translation><![CDATA[Magjistarët u mblodhën në ditën e caktuar,]]></translation>
<footnotes></footnotes>
</aya>
<aya number="39">
<translation><![CDATA[e popullit iu tha: “A jeni mbledhur të gjithë,]]></translation>
<footnotes></footnotes>
</aya>
<aya number="40">
<translation><![CDATA[që të shkojmë pas magjistarëve, nëse ata do të jenë fitues?!”]]></translation>
<footnotes></footnotes>
</aya>
<aya number="41">
<translation><![CDATA[Kur erdhën magjistarët, i thanë Faraonit: “Vërtet do të shpërblehemi, nëse dalim fitues?”]]></translation>
<footnotes></footnotes>
</aya>
<aya number="42">
<translation><![CDATA[Ai u përgjigj: “Po, madje do të jeni vërtet ndër të afërmit e mi”.]]></translation>
<footnotes></footnotes>
</aya>
<aya number="43">
<translation><![CDATA[Musai u tha atyre: “Hidheni atë që doni ta hidhni!”]]></translation>
<footnotes></footnotes>
</aya>
<aya number="44">
<translation><![CDATA[Ata hodhën litarët dhe shkopinjtë e tyre dhe thanë: “Për madhërinë e Faraonit, me të vërtetë, Ne do të jemi fitues patjetër!”]]></translation>
<footnotes></footnotes>
</aya>
<aya number="45">
<translation><![CDATA[Pastaj, Musai hodhi shkopin e tij, që i kapërdiu përnjëherësh sajimet e tyre të rreme!]]></translation>
<footnotes></footnotes>
</aya>
<aya number="46">
<translation><![CDATA[Atëherë magjistarët ranë përmbys, duke bërë sexhde,]]></translation>
<footnotes></footnotes>
</aya>
<aya number="47">
<translation><![CDATA[dhe thanë: “Ne besojmë në Zotin e botëve,]]></translation>
<footnotes></footnotes>
</aya>
<aya number="48">
<translation><![CDATA[Zotin e Musait dhe të Harunit!”]]></translation>
<footnotes></footnotes>
</aya>
<aya number="49">
<translation><![CDATA[(Faraoni) tha: “I besuat atij (Musait) para se t’ju lejoja unë! Patjetër që ai është i madhi juaj, i cili ju ka mësuar magjinë. Ta dini se unë, në të vërtetë, do t’jua këpus duart dhe këmbët tuaja tërthorazi dhe do t’ju kryqëzoj të gjithëve!]]></translation>
<footnotes></footnotes>
</aya>
<aya number="50">
<translation><![CDATA[Ata thanë: “S’ka gjë! Sigurisht, Ne do të kthehemi te Zoti ynë.]]></translation>
<footnotes></footnotes>
</aya>
<aya number="51">
<translation><![CDATA[Ne shpresojmë se Zoti ynë do të na i falë gjynahet, meqë jemi besimtarët e parë.”]]></translation>
<footnotes></footnotes>
</aya>
<aya number="52">
<translation><![CDATA[Pastaj, Ne i shpallëm Musait: “Ti udhëto natën me robërit e Mi, por do të jeni të ndjekur”.]]></translation>
<footnotes></footnotes>
</aya>
<aya number="53">
<translation><![CDATA[Dhe Faraoni dërgoi nëpër qytete lajmëtarë]]></translation>
<footnotes></footnotes>
</aya>
<aya number="54">
<translation><![CDATA[(Për të thënë:) “Këta janë një grup i vogël që]]></translation>
<footnotes></footnotes>
</aya>
<aya number="55">
<translation><![CDATA[na kanë provokuar,]]></translation>
<footnotes></footnotes>
</aya>
<aya number="56">
<translation><![CDATA[por ne jemi kurdoherë të gatshëm!”]]></translation>
<footnotes></footnotes>
</aya>
<aya number="57">
<translation><![CDATA[Kështu, Ne i bëmë ata të lënë kopshtet dhe lumenjtë,]]></translation>
<footnotes></footnotes>
</aya>
<aya number="58">
<translation><![CDATA[thesaret e pallatet e mrekullueshme.]]></translation>
<footnotes></footnotes>
</aya>
<aya number="59">
<translation><![CDATA[Kështu ndodhi, dhe Ne ia dhamë të gjitha këto bijve të Israilit.]]></translation>
<footnotes></footnotes>
</aya>
<aya number="60">
<translation><![CDATA[Në agim, ata (njerëzit e Faraonit) iu afruan atyre.]]></translation>
<footnotes></footnotes>
</aya>
<aya number="61">
<translation><![CDATA[Kur dy grupet panë njëri-tjetrin, shokët e Musait thirrën: “Me të vërtetë, na zunë!”]]></translation>
<footnotes></footnotes>
</aya>
<aya number="62">
<translation><![CDATA[Ai tha: “Kurrsesi! Në të vërtetë, me mua është Zoti im. Ai do të ma tregojë rrugën”.]]></translation>
<footnotes></footnotes>
</aya>
<aya number="63">
<translation><![CDATA[Dhe Ne i shpallëm Musait: “Bjeri me shkopin tënd detit!” Menjëherë deti u nda dhe çdo pjesë e tij u bë si mal i madh.]]></translation>
<footnotes></footnotes>
</aya>
<aya number="64">
<translation><![CDATA[Atëherë Ne i afruam aty të tjerët.]]></translation>
<footnotes></footnotes>
</aya>
<aya number="65">
<translation><![CDATA[Musain dhe të gjithë ata që ishin me të, i shpëtuam,]]></translation>
<footnotes></footnotes>
</aya>
<aya number="66">
<translation><![CDATA[kurse të tjerët i fundosëm.]]></translation>
<footnotes></footnotes>
</aya>
<aya number="67">
<translation><![CDATA[Pa dyshim, në këtë ka shenja treguese, por shumica e njerëzve nuk janë besimtarë.]]></translation>
<footnotes></footnotes>
</aya>
<aya number="68">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="69">
<translation><![CDATA[Tregoju atyre historinë e Ibrahimit,]]></translation>
<footnotes></footnotes>
</aya>
<aya number="70">
<translation><![CDATA[kur i tha babait të vet dhe popullit të vet: “Çfarë adhuroni ju?]]></translation>
<footnotes></footnotes>
</aya>
<aya number="71">
<translation><![CDATA[Ata u përgjigjën: “Adhurojmë idhujt e përherë u jemi përkushtuar atyre”.]]></translation>
<footnotes></footnotes>
</aya>
<aya number="72">
<translation><![CDATA[Ai i pyeti: “A ju dëgjojnë ata kur ju luteni?]]></translation>
<footnotes></footnotes>
</aya>
<aya number="73">
<translation><![CDATA[A mund t’ju sjellin dobi apo dëm?”]]></translation>
<footnotes></footnotes>
</aya>
<aya number="74">
<translation><![CDATA[U përgjigjën: “Jo, por i kemi gjetur të parët tanë që vepronin kështu”.]]></translation>
<footnotes></footnotes>
</aya>
<aya number="75">
<translation><![CDATA[Ai tha: “A keni menduar mirë mbi çfarë keni adhuruar,]]></translation>
<footnotes></footnotes>
</aya>
<aya number="76">
<translation><![CDATA[si ju, ashtu edhe të parët tuaj të lashtë?]]></translation>
<footnotes></footnotes>
</aya>
<aya number="77">
<translation><![CDATA[Në të vërtetë, ata janë armiqtë e mi, përveç Zotit të botëve,]]></translation>
<footnotes></footnotes>
</aya>
<aya number="78">
<translation><![CDATA[i Cili më ka krijuar dhe më udhëzon (në rrugë të drejtë);]]></translation>
<footnotes></footnotes>
</aya>
<aya number="79">
<translation><![CDATA[i Cili më ushqen dhe më jep të pi;]]></translation>
<footnotes></footnotes>
</aya>
<aya number="80">
<translation><![CDATA[i Cili, kur sëmurem, më shëron;]]></translation>
<footnotes></footnotes>
</aya>
<aya number="81">
<translation><![CDATA[i Cili do të bëjë që të vdes e pastaj do të më ringjallë;]]></translation>
<footnotes></footnotes>
</aya>
<aya number="82">
<translation><![CDATA[dhe i Cili, shpresoj se do të m’i falë gabimet e mia në Ditën e Gjykimit!]]></translation>
<footnotes></footnotes>
</aya>
<aya number="83">
<translation><![CDATA[O Zoti im, më dhuro dituri dhe më radhit me të mirët!]]></translation>
<footnotes></footnotes>
</aya>
<aya number="84">
<translation><![CDATA[Bëj që të përmendem për të mirë te breznitë e ardhshme]]></translation>
<footnotes></footnotes>
</aya>
<aya number="85">
<translation><![CDATA[dhe më bëj një nga trashëgimtarët e Xhenetit të begatë!]]></translation>
<footnotes></footnotes>
</aya>
<aya number="86">
<translation><![CDATA[Fale babanë tim, sepse ai është njëri nga të humburit,]]></translation>
<footnotes></footnotes>
</aya>
<aya number="87">
<translation><![CDATA[dhe mos më turpëro në Ditën, kur do të ringjallen njerëzit,]]></translation>
<footnotes></footnotes>
</aya>
<aya number="88">
<translation><![CDATA[në Ditën, kur askujt nuk do t’i bëjë dobi as pasuria, as fëmijët,]]></translation>
<footnotes></footnotes>
</aya>
<aya number="89">
<translation><![CDATA[përveç atij që vjen me zemër të pastër tek Allahu!”]]></translation>
<footnotes></footnotes>
</aya>
<aya number="90">
<translation><![CDATA[Atë ditë Xheneti do t’u afrohet besimtarëve të devotshëm,]]></translation>
<footnotes></footnotes>
</aya>
<aya number="91">
<translation><![CDATA[ndërsa Xhehenemi do t’u tregohet atyre që kishin humbur.]]></translation>
<footnotes></footnotes>
</aya>
<aya number="92">
<translation><![CDATA[Ata do të pyeten: “Ku janë idhujt që ju i adhuronit]]></translation>
<footnotes></footnotes>
</aya>
<aya number="93">
<translation><![CDATA[në vend të Allahut? A mund t’ju ndihmojnë ata ose, a mund ta ndihmojnë veten?”]]></translation>
<footnotes></footnotes>
</aya>
<aya number="94">
<translation><![CDATA[Kështu, ata do të hidhen në zjarr bashkë me mohuesit,]]></translation>
<footnotes></footnotes>
</aya>
<aya number="95">
<translation><![CDATA[si dhe të gjithë ushtarët e Iblisit.]]></translation>
<footnotes></footnotes>
</aya>
<aya number="96">
<translation><![CDATA[Ndërsa ndodhen aty brenda, ata do të grinden ndërmjet tyre, duke thënë:]]></translation>
<footnotes></footnotes>
</aya>
<aya number="97">
<translation><![CDATA[“Betohemi për Allahun, ne kemi qenë njëmend në humbje të qartë,]]></translation>
<footnotes></footnotes>
</aya>
<aya number="98">
<translation><![CDATA[kur ju kemi barazuar me Zotin e botëve.]]></translation>
<footnotes></footnotes>
</aya>
<aya number="99">
<translation><![CDATA[Ishin të ligjtë ata që na mashtruan,]]></translation>
<footnotes></footnotes>
</aya>
<aya number="100">
<translation><![CDATA[Tashmë ne nuk kemi asnjë ndërmjetësues (tek Allahu)]]></translation>
<footnotes></footnotes>
</aya>
<aya number="101">
<translation><![CDATA[e as ndonjë mik të ngushtë!]]></translation>
<footnotes></footnotes>
</aya>
<aya number="102">
<translation><![CDATA[Ah, sikur të ktheheshim përsëri (në jetë) e të bëheshim besimtarë!”]]></translation>
<footnotes></footnotes>
</aya>
<aya number="103">
<translation><![CDATA[Sigurisht që në këtë ka shenja treguese, por shumica e njerëzve nuk janë besimtarë.]]></translation>
<footnotes></footnotes>
</aya>
<aya number="104">
<translation><![CDATA[e Zoti yt, me të vërtetë, është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="105">
<translation><![CDATA[Populli i Nuhut, i quante gënjeshtarë të dërguarit.]]></translation>
<footnotes></footnotes>
</aya>
<aya number="106">
<translation><![CDATA[Kujto kur vëllai i tyre - Nuhu, u tha: “Vallë, a nuk i frikësoheni ju Allahut?]]></translation>
<footnotes></footnotes>
</aya>
<aya number="107">
<translation><![CDATA[Në të vërtetë, unë jam një i dërguar i besuar për ju,]]></translation>
<footnotes></footnotes>
</aya>
<aya number="108">
<translation><![CDATA[andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="109">
<translation><![CDATA[Për këtë, unë nuk kërkoj nga ju kurrfarë shpërblimi; mua do të më shpërblejë vetëm Zoti i botëve.]]></translation>
<footnotes></footnotes>
</aya>
<aya number="110">
<translation><![CDATA[Andaj, frikësojuni Allahut dhe bindmuni mua!”]]></translation>
<footnotes></footnotes>
</aya>
<aya number="111">
<translation><![CDATA[Ata thanë: “Vallë, a të të besojmë ne ty, ndërkohë që ty po të pasojnë më të ulëtit?”]]></translation>
<footnotes></footnotes>
</aya>
<aya number="112">
<translation><![CDATA[Ai tha: “Unë nuk di ç’kanë bërë ata!]]></translation>
<footnotes></footnotes>
</aya>
<aya number="113">
<translation><![CDATA[Llogaria e tyre është vetëm te Zoti im, a nuk kuptoni?]]></translation>
<footnotes></footnotes>
</aya>
<aya number="114">
<translation><![CDATA[Unë nuk do t’i dëboj besimtarët,]]></translation>
<footnotes></footnotes>
</aya>
<aya number="115">
<translation><![CDATA[unë jam vetëm paralajmërues i qartë.”]]></translation>
<footnotes></footnotes>
</aya>
<aya number="116">
<translation><![CDATA[Ata thanë: “Nëse nuk tërhiqesh nga këto, o Nuh, me siguri, do të gurëzohesh”.]]></translation>
<footnotes></footnotes>
</aya>
<aya number="117">
<translation><![CDATA[Ai tha: “O Zoti im, populli im më mohoi,]]></translation>
<footnotes></footnotes>
</aya>
<aya number="118">
<translation><![CDATA[andaj, Ti gjyko mes meje dhe atyre dhe më shpëto mua e besimtarët që janë me mua!”]]></translation>
<footnotes></footnotes>
</aya>
<aya number="119">
<translation><![CDATA[Kështu, Ne e shpëtuam atë dhe ata që ishin me të në barkën plot,]]></translation>
<footnotes></footnotes>
</aya>
<aya number="120">
<translation><![CDATA[kurse të tjerët që mbetën pas, i fundosëm.]]></translation>
<footnotes></footnotes>
</aya>
<aya number="121">
<translation><![CDATA[Njëmend, në këtë ka këshillë, por shumica e njerëzve nuk janë besimtarë.]]></translation>
<footnotes></footnotes>
</aya>
<aya number="122">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="123">
<translation><![CDATA[Fisi Ad i quante gënjeshtarë të dërguarit.]]></translation>
<footnotes></footnotes>
</aya>
<aya number="124">
<translation><![CDATA[Kujto kur vëllai i tyre - Hudi, u tha: “Vallë, a nuk i frikësoheni ju Allahut?]]></translation>
<footnotes></footnotes>
</aya>
<aya number="125">
<translation><![CDATA[Pa dyshim, unë jam i dërguar i besuar për ju,]]></translation>
<footnotes></footnotes>
</aya>
<aya number="126">
<translation><![CDATA[andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="127">
<translation><![CDATA[Për këtë, unë nuk kërkoj nga ju kurrfarë shpërblimi, mua do të më shpërblejë vetëm Zoti i botëve.]]></translation>
<footnotes></footnotes>
</aya>
<aya number="128">
<translation><![CDATA[A mos vallë në çdo kodrinë po ngrini përmendore, për t’u tallur,]]></translation>
<footnotes></footnotes>
</aya>
<aya number="129">
<translation><![CDATA[dhe ngrini pallate, sikur do të jetoni gjithmonë?]]></translation>
<footnotes></footnotes>
</aya>
<aya number="130">
<translation><![CDATA[Edhe kur përdorni forcën, e shfrytëzoni atë si tiranë.]]></translation>
<footnotes></footnotes>
</aya>
<aya number="131">
<translation><![CDATA[Andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="132">
<translation><![CDATA[Frikësojuni Atij, i Cili ju ka dhuruar ato që i dini:]]></translation>
<footnotes></footnotes>
</aya>
<aya number="133">
<translation><![CDATA[ju dhuroi juve bagëti dhe fëmijë,]]></translation>
<footnotes></footnotes>
</aya>
<aya number="134">
<translation><![CDATA[edhe kopshte, edhe burime.]]></translation>
<footnotes></footnotes>
</aya>
<aya number="135">
<translation><![CDATA[Unë, me të vërtetë, i trembem për ju dënimit të një Dite të madhe”.]]></translation>
<footnotes></footnotes>
</aya>
<aya number="136">
<translation><![CDATA[Ata thanë: “Për ne është njëlloj: na këshillove ose nuk na këshillove ti.]]></translation>
<footnotes></footnotes>
</aya>
<aya number="137">
<translation><![CDATA[Këto janë vetëm doket e popujve të lashtë]]></translation>
<footnotes></footnotes>
</aya>
<aya number="138">
<translation><![CDATA[e ne nuk do të jemi të dënuar.”]]></translation>
<footnotes></footnotes>
</aya>
<aya number="139">
<translation><![CDATA[Ata e quajtën gënjeshtar atë, andaj Ne i shkatërruam ata. Njëmend, në këtë ka këshillë, por shumica njerëzve nuk janë besimtarë.]]></translation>
<footnotes></footnotes>
</aya>
<aya number="140">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="141">
<translation><![CDATA[Edhe fisi Themud i quante gënjeshtarë të dërguarit.]]></translation>
<footnotes></footnotes>
</aya>
<aya number="142">
<translation><![CDATA[Kujto kur vëllai i tyre - Salihu, u tha: “Vallë, a nuk i frikësoheni ju Allahut?]]></translation>
<footnotes></footnotes>
</aya>
<aya number="143">
<translation><![CDATA[Pa dyshim, unë jam një i dërguar i besuar për ju,]]></translation>
<footnotes></footnotes>
</aya>
<aya number="144">
<translation><![CDATA[andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="145">
<translation><![CDATA[Për këtë, unë nuk kërkoj nga ju kurrfarë shpërblimi, mua do të më shpërblejë vetëm Zoti i botëve.]]></translation>
<footnotes></footnotes>
</aya>
<aya number="146">
<translation><![CDATA[Vallë, a mendoni ju, se do të mbeteni këtu të sigurt,]]></translation>
<footnotes></footnotes>
</aya>
<aya number="147">
<translation><![CDATA[në kopshte e pranë burimeve,]]></translation>
<footnotes></footnotes>
</aya>
<aya number="148">
<translation><![CDATA[në ara me të lashta dhe palma hurmash me fruta të shijshme?]]></translation>
<footnotes></footnotes>
</aya>
<aya number="149">
<translation><![CDATA[Ju i gdhendni shtëpitë në male me mjeshtri të rrallë,]]></translation>
<footnotes></footnotes>
</aya>
<aya number="150">
<translation><![CDATA[andaj, frikësojuni Allahut dhe bindmuni mua,]]></translation>
<footnotes></footnotes>
</aya>
<aya number="151">
<translation><![CDATA[dhe mos dëgjoni urdhrat e atyre që e teprojnë në të keqe]]></translation>
<footnotes></footnotes>
</aya>
<aya number="152">
<translation><![CDATA[e të cilët bëjnë ngatërresa në Tokë e nuk sjellin përmirësim”.]]></translation>
<footnotes></footnotes>
</aya>
<aya number="153">
<translation><![CDATA[Ata thanë: “Ti je vetëm një i magjepsur!]]></translation>
<footnotes></footnotes>
</aya>
<aya number="154">
<translation><![CDATA[Ti je vetëm një vdekatar - ashtu si ne, andaj na sill një mrekulli, nëse ajo që thua është e vërtetë!”]]></translation>
<footnotes></footnotes>
</aya>
<aya number="155">
<translation><![CDATA[Ai tha: “Ja, kjo është një deve. Ajo do të ketë radhën e saj për të pirë, ashtu si edhe ju, në ditë të caktuara.]]></translation>
<footnotes></footnotes>
</aya>
<aya number="156">
<translation><![CDATA[Mos i bëni kurrfarë të keqeje asaj, se do t’ju godasë dënimi i një Dite të madhe!]]></translation>
<footnotes></footnotes>
</aya>
<aya number="157">
<translation><![CDATA[Por ata e therën e pastaj u erdhi keq.]]></translation>
<footnotes></footnotes>
</aya>
<aya number="158">
<translation><![CDATA[Dhe kështu, ata i goditi dënimi. Njëmend, në këtë ka këshillë, por shumica e njerëzve nuk janë besimtarë.]]></translation>
<footnotes></footnotes>
</aya>
<aya number="159">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="160">
<translation><![CDATA[Populli i Lutit i quante gënjeshtarë të dërguarit.]]></translation>
<footnotes></footnotes>
</aya>
<aya number="161">
<translation><![CDATA[Kujto kur vëllai i tyre - Luti, u tha: “Vallë, a nuk i frikësoheni ju Allahut?]]></translation>
<footnotes></footnotes>
</aya>
<aya number="162">
<translation><![CDATA[Pa dyshim, unë jam i dërguar i besuar për ju,]]></translation>
<footnotes></footnotes>
</aya>
<aya number="163">
<translation><![CDATA[andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="164">
<translation><![CDATA[Për këtë, unë nuk kërkoj nga ju kurrfarë shpërblimi, mua do të më shpërblejë vetëm Zoti i botëve.]]></translation>
<footnotes></footnotes>
</aya>
<aya number="165">
<translation><![CDATA[Vallë, ju, nga e gjitha bota, iu qaseni meshkujve]]></translation>
<footnotes></footnotes>
</aya>
<aya number="166">
<translation><![CDATA[e i lini mënjanë gratë tuaja, të cilat Zoti juaj i ka krijuar bashkëshorte për ju?! Njëmend, ju jeni popull që kaloni çdo kufi të së keqes.”]]></translation>
<footnotes></footnotes>
</aya>
<aya number="167">
<translation><![CDATA[Ata thanë: “Nëse nuk tërhiqesh nga këto, o Lut, me siguri do të jesh i dëbuar”.]]></translation>
<footnotes></footnotes>
</aya>
<aya number="168">
<translation><![CDATA[Ai tha: “Unë kam vërtet neveri për atë që bëni ju!]]></translation>
<footnotes></footnotes>
</aya>
<aya number="169">
<translation><![CDATA[O Zoti im, më shpëto mua dhe familjen time nga ajo që bëjnë ata!”]]></translation>
<footnotes></footnotes>
</aya>
<aya number="170">
<translation><![CDATA[Dhe Ne e shpëtuam atë dhe familjen e tij - të gjithë,]]></translation>
<footnotes></footnotes>
</aya>
<aya number="171">
<translation><![CDATA[përveç një plake (gruas së Lutit), e cila mbeti me të tjerët.]]></translation>
<footnotes></footnotes>
</aya>
<aya number="172">
<translation><![CDATA[Pastaj, të tjerët i shkatërruam.]]></translation>
<footnotes></footnotes>
</aya>
<aya number="173">
<translation><![CDATA[Mbi ata lëshuam një breshëri gurësh. Eh, sa i keq që ishte ai shi, për ata që janë paralajmëruar!]]></translation>
<footnotes></footnotes>
</aya>
<aya number="174">
<translation><![CDATA[Sigurisht, në këtë ka këshillë, por shumica e tyre nuk janë besimtarë.]]></translation>
<footnotes></footnotes>
</aya>
<aya number="175">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="176">
<translation><![CDATA[Edhe banorët e Ejkës i quajtën gënjeshtarë të dërguarit,]]></translation>
<footnotes></footnotes>
</aya>
<aya number="177">
<translation><![CDATA[Kujto kur Shuajbi u tha atyre: “Vallë, a nuk i frikësoheni ju Allahut?]]></translation>
<footnotes></footnotes>
</aya>
<aya number="178">
<translation><![CDATA[Pa dyshim, unë jam një i dërguar i besuar për ju,]]></translation>
<footnotes></footnotes>
</aya>
<aya number="179">
<translation><![CDATA[andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="180">
<translation><![CDATA[Për këtë, unë nuk kërkoj nga ju kurrfarë shpërblimi, mua do të më shpërblejë vetëm Zoti i botëve.]]></translation>
<footnotes></footnotes>
</aya>
<aya number="181">
<translation><![CDATA[Bëjeni drejt matjen dhe mos u bëni nga ata që hanë (në matje).]]></translation>
<footnotes></footnotes>
</aya>
<aya number="182">
<translation><![CDATA[Peshoni drejtësisht me peshore të saktë,]]></translation>
<footnotes></footnotes>
</aya>
<aya number="183">
<translation><![CDATA[mos ua pakësoni njerëzve gjërat e tyre, mos bëni ngatërresa në Tokë]]></translation>
<footnotes></footnotes>
</aya>
<aya number="184">
<translation><![CDATA[dhe frikësojuni Atij, që ju ka krijuar ju dhe brezat e mëparshëm!”]]></translation>
<footnotes></footnotes>
</aya>
<aya number="185">
<translation><![CDATA[Ata thanë: “Ti je vetëm një i magjepsur.]]></translation>
<footnotes></footnotes>
</aya>
<aya number="186">
<translation><![CDATA[Ti je vetëm një vdekatar, si ne. Në të vërtetë, Ne mendojmë se ti je gënjeshtar;]]></translation>
<footnotes></footnotes>
</aya>
<aya number="187">
<translation><![CDATA[andaj, lësho mbi ne një copë nga qielli, nëse thua të vërtetën!]]></translation>
<footnotes></footnotes>
</aya>
<aya number="188">
<translation><![CDATA[Ai tha: “Zoti im e di më së miri atë që punoni ju.”]]></translation>
<footnotes></footnotes>
</aya>
<aya number="189">
<translation><![CDATA[Ata vazhduan të mos e besojnë, prandaj i goditi dënimi Ditës së Errësirës. Njëmend, ky ishte dënimi i një dite të madhe.]]></translation>
<footnotes></footnotes>
</aya>
<aya number="190">
<translation><![CDATA[Sigurisht, në këtë ka këshillë, por shumica e tyre nuk janë besimtarë,]]></translation>
<footnotes></footnotes>
</aya>
<aya number="191">
<translation><![CDATA[Në të vërtetë, Zoti yt është i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="192">
<translation><![CDATA[Nuk ka dyshim se ky (Kuran) është Shpallja e Zotit të botëve.]]></translation>
<footnotes></footnotes>
</aya>
<aya number="193">
<translation><![CDATA[Atë e zbriti Shpirti i besueshëm (Xhebraili)]]></translation>
<footnotes></footnotes>
</aya>
<aya number="194">
<translation><![CDATA[në zemrën tënde (o Muhamed) që të jesh nga ata që paralajmërojnë.]]></translation>
<footnotes></footnotes>
</aya>
<aya number="195">
<translation><![CDATA[E zbriti në gjuhën e qartë arabe.]]></translation>
<footnotes></footnotes>
</aya>
<aya number="196">
<translation><![CDATA[Vërtet, ai është përmendur në Shkrimet e të parëve.]]></translation>
<footnotes></footnotes>
</aya>
<aya number="197">
<translation><![CDATA[Vallë, a nuk është provë për ata (mekasit), që atë (Muhamedin) e kanë njohur dijetarët e bijve të Israilit?]]></translation>
<footnotes></footnotes>
</aya>
<aya number="198">
<translation><![CDATA[Por edhe sikur t’ia shpallnim Kuranin ndonjë jo-arabi]]></translation>
<footnotes></footnotes>
</aya>
<aya number="199">
<translation><![CDATA[e ai t’ua lexonte atyre - ata përsëri nuk do të kishin besuar.]]></translation>
<footnotes></footnotes>
</aya>
<aya number="200">
<translation><![CDATA[Ja kështu, Ne ua kemi shtënë (mohimin) në zemër keqbërësve.]]></translation>
<footnotes></footnotes>
</aya>
<aya number="201">
<translation><![CDATA[Ata nuk do ta besojnë atë, derisa të shohin dënimin e dhembshëm.]]></translation>
<footnotes></footnotes>
</aya>
<aya number="202">
<translation><![CDATA[Por ai do t’u vijë atyre papritmas e ata nuk do ta ndiejnë fare.]]></translation>
<footnotes></footnotes>
</aya>
<aya number="203">
<translation><![CDATA[Atëherë ata do thonë: “A do të na jepet afat?”]]></translation>
<footnotes></footnotes>
</aya>
<aya number="204">
<translation><![CDATA[A mos vallë, ata duan ta shpejtojnë dënimin Tonë!?]]></translation>
<footnotes></footnotes>
</aya>
<aya number="205">
<translation><![CDATA[Mendo, nëse Ne i lëmë që të kënaqen disa vjet]]></translation>
<footnotes></footnotes>
</aya>
<aya number="206">
<translation><![CDATA[e pastaj t’i godasë ai (dënim) që u është premtuar,]]></translation>
<footnotes></footnotes>
</aya>
<aya number="207">
<translation><![CDATA[çfarë vlere do të kishte ajo me të cilën janë kënaqur?]]></translation>
<footnotes></footnotes>
</aya>
<aya number="208">
<translation><![CDATA[Asnjëherë, Ne nuk kemi shkatërruar ndonjë vendbanim, pa i çuar më parë paralajmërues,]]></translation>
<footnotes></footnotes>
</aya>
<aya number="209">
<translation><![CDATA[si këshillë për ata. Ne nuk jemi asnjëherë të padrejtë.]]></translation>
<footnotes></footnotes>
</aya>
<aya number="210">
<translation><![CDATA[Atë (Kuran) nuk e kanë zbritur djajtë.]]></translation>
<footnotes></footnotes>
</aya>
<aya number="211">
<translation><![CDATA[Jo vetëm që kjo s’u takon atyre, por as nuk kanë fuqi të bëjnë një si ai.]]></translation>
<footnotes></footnotes>
</aya>
<aya number="212">
<translation><![CDATA[Në të vërtetë, ata mënjanohen nga të dëgjuarit (e Shpalljes).]]></translation>
<footnotes></footnotes>
</aya>
<aya number="213">
<translation><![CDATA[Prandaj, mos adhuro tjetër zot, përveç Allahut, që të mos bëhesh nga ata që do të dënohen!]]></translation>
<footnotes></footnotes>
</aya>
<aya number="214">
<translation><![CDATA[Paralajmëroje farefisin tënd më të afërm]]></translation>
<footnotes></footnotes>
</aya>
<aya number="215">
<translation><![CDATA[dhe bëhu i butë me besimtarët që të pasojnë ty!]]></translation>
<footnotes></footnotes>
</aya>
<aya number="216">
<translation><![CDATA[E, nëse nuk të dëgjojnë, thuaju: “Unë nuk jam përgjegjës për ato që bëni ju”.]]></translation>
<footnotes></footnotes>
</aya>
<aya number="217">
<translation><![CDATA[Dhe mbështetu në të Plotfuqishmin, Mëshirëplotin,]]></translation>
<footnotes></footnotes>
</aya>
<aya number="218">
<translation><![CDATA[i Cili e sheh qëndrimin tënd në këmbë (gjatë namazit)]]></translation>
<footnotes></footnotes>
</aya>
<aya number="219">
<translation><![CDATA[dhe lëvizjet e tua midis atyre që përulen në sexhde.]]></translation>
<footnotes></footnotes>
</aya>
<aya number="220">
<translation><![CDATA[Vërtet, Ai i dëgjon të gjitha dhe i di të gjitha.]]></translation>
<footnotes></footnotes>
</aya>
<aya number="221">
<translation><![CDATA[A doni t’ju tregoj se kujt i vijnë djajtë?]]></translation>
<footnotes></footnotes>
</aya>
<aya number="222">
<translation><![CDATA[Ata i vijnë çdo gënjeshtari gjynahqar.]]></translation>
<footnotes></footnotes>
</aya>
<aya number="223">
<translation><![CDATA[Ata përgjojnë, por shumica e tyre janë gënjeshtarë.]]></translation>
<footnotes></footnotes>
</aya>
<aya number="224">
<translation><![CDATA[Poetët ndiqen nga njerëzit e humbur.]]></translation>
<footnotes></footnotes>
</aya>
<aya number="225">
<translation><![CDATA[Vallë, a nuk e sheh ti, që ata bredhin në çdo luginë (të fjalës së kotë),]]></translation>
<footnotes></footnotes>
</aya>
<aya number="226">
<translation><![CDATA[duke folur atë që kurrë s’e bëjnë?]]></translation>
<footnotes></footnotes>
</aya>
<aya number="227">
<translation><![CDATA[Përveç atyre (poetëve) që besojnë, bëjnë vepra të mira, e përmendin shumë Allahun dhe mbrohen, vetëm pasi u është bërë padrejtësi. Sigurisht, të padrejtët do ta shohin se në çfarë mundimi do të kthehen (pas vdekjes).]]></translation>
<footnotes></footnotes>
</aya>
</sura>
<sura number="27">
<aya number="1">
<translation><![CDATA[Tâ, Sîn. Këto janë vargjet e Kuranit, të një Libri të qartë,]]></translation>
<footnotes></footnotes>
</aya>
<aya number="2">
<translation><![CDATA[një udhërrëfyesi dhe lajmi të mirë për besimtarët,]]></translation>
<footnotes></footnotes>
</aya>
<aya number="3">
<translation><![CDATA[të cilët falin namazin, ndajnë zekatin dhe besojnë bindshëm në jetën tjetër.]]></translation>
<footnotes></footnotes>
</aya>
<aya number="4">
<translation><![CDATA[Njëmend, atyre që nuk besojnë në jetën tjetër, Ne kemi bërë që t’u duken të bukura veprat e tyre, prandaj ata ecin verbërisht.]]></translation>
<footnotes></footnotes>
</aya>
<aya number="5">
<translation><![CDATA[Janë pikërisht ata që i pret dënimi i rëndë dhe në jetën tjetër do të jenë më të humburit.]]></translation>
<footnotes></footnotes>
</aya>
<aya number="6">
<translation><![CDATA[Në të vërtetë, ty (o Muhamed) po të shpallet Kurani nga ana e një të Urti të Gjithëdijshëm!]]></translation>
<footnotes></footnotes>
</aya>
<aya number="7">
<translation><![CDATA[Kujto kur Musai i tha familjes së tij: “Unë pashë një zjarr. Do të shkoj që t’ju sjell ndonjë lajm prej atje ose t’ju sjell një urë zjarri, për t’u ngrohur”.]]></translation>
<footnotes></footnotes>
</aya>
<aya number="8">
<translation><![CDATA[Kur shkoi te zjarri, një zë e thirri: “Bekuar qoftë kush është te zjarri dhe të gjithë (engjëjt) rreth tij! Qoftë i lavdëruar Allahu, Zoti i botëve!]]></translation>
<footnotes></footnotes>
</aya>
<aya number="9">
<translation><![CDATA[O Musa! Jam Unë, Allahu, i Plotfuqishmi, i Urti!]]></translation>
<footnotes></footnotes>
</aya>
<aya number="10">
<translation><![CDATA[Hidhe shkopin tënd!” Kur e pa shkopin që po lëvizte si gjarpër, ai iku me vrap e nuk u kthye prapa. “O Musa, mos u frikëso! Në të vërtetë, të dërguarit e Mi nuk frikësohen në praninë Time.]]></translation>
<footnotes></footnotes>
</aya>
<aya number="11">
<translation><![CDATA[Sa për ata që bëjnë keq, e pastaj të keqen e zëvendësojnë me vepër të mirë, Unë jam vërtet Falës dhe Mëshirëplotë.]]></translation>
<footnotes></footnotes>
</aya>
<aya number="12">
<translation><![CDATA[Fute dorën tënde brenda në gji dhe do të dalë e bardhë pa kurrfarë sëmundjeje. Kjo do të jetë njëra prej nëntë mrekullive, që do t’i tregohen Faraonit dhe popullit të tij. Vërtet, ata janë popull i pabindur!”.]]></translation>
<footnotes></footnotes>
</aya>
<aya number="13">
<translation><![CDATA[Por kur u erdhën atyre shenjat Tona të dukshme, ata thanë: “Kjo është magji e qartë”!]]></translation>
<footnotes></footnotes>
</aya>
<aya number="14">
<translation><![CDATA[Kështu, ata i mohuan ato padrejtësisht dhe me mendjemadhësi, edhe pse shpirti i tyre i besonte për të vërteta. Pa shiko, cili ka qenë fundi i shkatërrimtarëve!]]></translation>
<footnotes></footnotes>
</aya>
<aya number="15">
<translation><![CDATA[Ne i dhamë Davudit dhe Sulejmanit dituri dhe ata thanë: “Qoftë lavdëruar Allahu që na ka ngritur mbi shumicën e robërve të Tij besimtarë!]]></translation>
<footnotes></footnotes>
</aya>
<aya number="16">
<translation><![CDATA[Sulejmani e trashëgoi Davudin (në misionin e tij profetik) dhe tha: “O populli im! Neve na është mësuar gjuha e shpendëve dhe na është dhënë gjithçka. Kjo është vërtet dhunti e madhe”.]]></translation>
<footnotes></footnotes>
</aya>
<aya number="17">
<translation><![CDATA[Para Sulejmanit u tubua ushtria e Tij e përbërë prej xhindeve, njerëzve dhe shpendëve, të gjithë të radhitur në çeta të gatshme.]]></translation>
<footnotes></footnotes>
</aya>
<aya number="18">
<translation><![CDATA[Kur arritën në Luginën e Milingonave, një milingonë tha: “O milingona, hyni në banesat tuaja, që të mos ju shkelë Sulejmani dhe ushtria e tij, duke mos ju parë”!]]></translation>
<footnotes></footnotes>
</aya>
<aya number="19">
<translation><![CDATA[Ai vuri buzën në gaz, duke qeshur me fjalët e saj dhe tha: “O Zoti im, më frymëzo që të jem mirënjohës për mirësitë që Ti më ke dhënë mua dhe prindërve të mi, dhe që të bëj vepra të mira, me të cilat Ti do të jesh i kënaqur. Më prano, me mëshirën Tënde, në gjirin e robërve të Tu të devotshëm!”]]></translation>
<footnotes></footnotes>
</aya>
<aya number="20">
<translation><![CDATA[Ai bëri kontrollin e shpendëve e tha: “Pse nuk e shoh pupëzën këtu, a nuk është e pranishme ajo?]]></translation>
<footnotes></footnotes>
</aya>
<aya number="21">
<translation><![CDATA[Nëse nuk do të më sjellë arsyetim bindës, do ta dënoj me dënim të rëndë ose do ta ther!”]]></translation>
<footnotes></footnotes>
</aya>
<aya number="22">
<translation><![CDATA[Nuk vonoi shumë e ajo erdhi dhe tha: “Kam marrë vesh diçka që ti nuk e ke ditur dhe të kam sjellë lajme të vërteta prej (qytetit të) Sebës.]]></translation>
<footnotes></footnotes>
</aya>
<aya number="23">
<translation><![CDATA[Kam parë një grua që sundonte popullin (e atij qyteti). Ajo zotëronte çdo gjë dhe kishte një fron madhështor.]]></translation>
<footnotes></footnotes>
</aya>
<aya number="24">
<translation><![CDATA[Kam parë se ajo dhe populli i saj adhuronin Diellin e jo Allahun. Djalli ua paraqiste të bukura sjelljet e tyre, duke i larguar nga rruga e drejtë, prandaj nuk ishin të udhëzuar.]]></translation>
<footnotes></footnotes>
</aya>
<aya number="25">
<translation><![CDATA[Ata nuk i përuleshin në sexhde Allahut, i Cili nxjerr gjithçka që është e fshehur në qiej dhe në Tokë dhe di çfarë fshihni ju dhe çfarë tregoni haptazi.]]></translation>
<footnotes></footnotes>
</aya>
<aya number="26">
<translation><![CDATA[Allahu është Një, s’ka zot të vërtetë përveç Tij, Zotit të Arshit të madh!”]]></translation>
<footnotes></footnotes>
</aya>
<aya number="27">
<translation><![CDATA[Sulejmani tha: “Do të shohim se a thua të vërtetën apo je gënjeshtar.]]></translation>
<footnotes></footnotes>
</aya>
<aya number="28">
<translation><![CDATA[Shko me këtë letër timen e çojua atyre. Pastaj largohu pak nga ata dhe shiko cila do të jetë përgjigjja e tyre!”]]></translation>
<footnotes></footnotes>
</aya>
<aya number="29">
<translation><![CDATA[Mbretëresha (e Sebës) tha: “O paria ime! Mua më ka ardhur një letër fisnike.]]></translation>
<footnotes></footnotes>
</aya>
<aya number="30">
<translation><![CDATA[Ajo është nga Sulejmani dhe është: “Me emrin e Allahut, të Gjithëmëshirshmit, Mëshirëplotit!]]></translation>
<footnotes></footnotes>
</aya>
<aya number="31">
<translation><![CDATA[Mos u madhështoni para meje dhe ejani të përulur si besimtarë”!]]></translation>
<footnotes></footnotes>
</aya>
<aya number="32">
<translation><![CDATA[Ajo tha: “O paria ime, më këshilloni se ç’duhet të bëj në këtë çështje! Unë nuk do të vendos asgjë pa ju!”]]></translation>
<footnotes></footnotes>
</aya>
<aya number="33">
<translation><![CDATA[Ata thanë: “Ne jemi shumë të fortë dhe luftëtarë të guximshëm, por urdhri të takon ty, andaj mendo mirë se ç’do të urdhërosh!”]]></translation>
<footnotes></footnotes>
</aya>
<aya number="34">
<translation><![CDATA[Ajo tha: “Njëmend, kur mbretërit pushtojnë ndonjë vendbanim, e rrënojnë atë dhe e poshtërojnë parinë e tij. Kështu veprojnë ata.]]></translation>
<footnotes></footnotes>
</aya>
<aya number="35">
<translation><![CDATA[Tani do t’u dërgoj atyre një dhuratë dhe do të shoh me se do të kthehen të deleguarit.”]]></translation>
<footnotes></footnotes>
</aya>
<aya number="36">
<translation><![CDATA[Kur erdhën (të deleguarit), Sulejmani tha: “A mos doni të më ndihmoni me pasuri?! Ajo që më ka dhënë Allahu, është më e mirë nga ajo që ju ka dhënë juve. Por ju gëzoheni me dhuratën tuaj.]]></translation>
<footnotes></footnotes>
</aya>
<aya number="37">
<translation><![CDATA[Kthehuni tek ata! Ne do të sjellim ushtri, të cilën nuk do të mund ta përballojnë ata dhe, me siguri, do t’i dëbojmë ata prej Sebës të poshtëruar dhe të përulur”.]]></translation>
<footnotes></footnotes>
</aya>
<aya number="38">
<translation><![CDATA[Pastaj ai tha: “O parësi, kush prej jush do të më sjellë fronin e saj, para se ata të vijnë të dorëzuar?”]]></translation>
<footnotes></footnotes>
</aya>
<aya number="39">
<translation><![CDATA[Njëri nga xhindet - Ifriti, tha: “Unë do të ta sjell ty para se të ngrihesh prej vendit; unë për këtë jam i fuqishëm dhe i sigurt”.]]></translation>
<footnotes></footnotes>
</aya>
<aya number="40">
<translation><![CDATA[Po ai që ishte i pajisur me dijen e Librit, tha: “Unë do të ta sjell ty sa çel e mbyll sytë”. Kur (Sulejmani) e pa të vendosur para tij, tha: “Kjo është nga dhuntitë e Zotit tim, për të më provuar a jam mirënjohës apo mohues. Kush falënderon, e bën për të mirën e vet e, kush mohon, (ta dijë se) Zoti im është i Vetëmjaftueshëm dhe Dhurues.]]></translation>
<footnotes></footnotes>
</aya>
<aya number="41">
<translation><![CDATA[Ndryshojeni edhe fronin e saj! Do të shohim se a do ta vërë re këtë apo jo.”]]></translation>
<footnotes></footnotes>
</aya>
<aya number="42">
<translation><![CDATA[Kur erdhi ajo, i thanë: “I tillë është froni yt?” Ajo u përgjigj: “Duket sikur të ishte ai”. Sulejmani tha: “Para saj na është dhënë dituria dhe para saj i jemi nënshtruar Allahut”.]]></translation>
<footnotes></footnotes>
</aya>
<aya number="43">
<translation><![CDATA[Atë (Belkisën) e kishte penguar (nga Islami) ajo që adhuronte në vend të Allahut, sepse ajo ishte nga populli mohues.]]></translation>
<footnotes></footnotes>
</aya>
<aya number="44">
<translation><![CDATA[Asaj i thanë të hynte në pallat. Kur e pa atë, ajo kujtoi se ishte ujë i thellë dhe përvoli fustanin te këmbët. Sulejmani i tha: “Ky pallat është i shtruar me xhama”. Ajo tha: “O Zoti im, me të vërtetë unë e paskam dëmtuar veten dhe tani, bashkë me Sulejmanin i dorëzohem Allahut - Zotit të botëve!”]]></translation>
<footnotes></footnotes>
</aya>
<aya number="45">
<translation><![CDATA[Ne i dërguam fisit të Themudit, vëllanë e tij Salihun. Ai tha: “Adhuroni Allahun!” Por ata u ndanë në dy grupe, që grindeshin midis tyre.]]></translation>
<footnotes></footnotes>
</aya>
<aya number="46">
<translation><![CDATA[(Salihu) tha: “O populli im, përse ju e dëshironi të keqen para së mirës?! Përse nuk kërkoni nga Allahu falje (të gjynaheve) që të mund të mëshiroheni?!”]]></translation>
<footnotes></footnotes>
</aya>
<aya number="47">
<translation><![CDATA[Ata thanë: “Ne kemi ogur të keq prej teje dhe atyre që janë me ty”. Ai u tha: “E mira dhe e keqja është prej Allahut. Në të vërtetë, ju jeni popull i vënë në sprovë”.]]></translation>
<footnotes></footnotes>
</aya>
<aya number="48">
<translation><![CDATA[Në qytet kishin qenë nëntë vetë që bënin ngatërresa e nuk vinin rregull.]]></translation>
<footnotes></footnotes>
</aya>
<aya number="49">
<translation><![CDATA[Ata i thanë (njëri-tjetrit): “Betohuni në Allahun se natën do ta vrasim atë me gjithë familjen e tij. Pastaj do t’u themi të afërmve të tij se ne nuk kemi qenë të pranishëm në zhdukjen e familjes së tij dhe se po themi të vërtetën.”]]></translation>
<footnotes></footnotes>
</aya>
<aya number="50">
<translation><![CDATA[Dhe kurdisën një kurth, por Ne u ngritëm një grackë, pa e ndier ata.]]></translation>
<footnotes></footnotes>
</aya>
<aya number="51">
<translation><![CDATA[Tani shiko se si ka qenë fundi i ngatërresave të tyre. Ne i shkatërruam ata të gjithë dhe popullin e tyre.]]></translation>
<footnotes></footnotes>
</aya>
<aya number="52">
<translation><![CDATA[Ja shtëpitë e tyre të rrënuara, për shkak të këqijave që bënin. Sigurisht që këtu ka këshillë për njerëzit që dinë.]]></translation>
<footnotes></footnotes>
</aya>
<aya number="53">
<translation><![CDATA[Ndërsa, ata që kishin besuar dhe (i) frikësoheshin (Allahut), Ne i shpëtuam.]]></translation>
<footnotes></footnotes>
</aya>
<aya number="54">
<translation><![CDATA[Kur Luti i tha popullit të vet: “Përse bëni vepra të mbrapshta e të turpshme, madje në sytë e njëri-tjetrit?]]></translation>
<footnotes></footnotes>
</aya>
<aya number="55">
<translation><![CDATA[Vallë, a mos ju u qaseni me epsh meshkujve, në vend të femrave? Në të vërtetë, ju jeni popull i paditur”,]]></translation>
<footnotes></footnotes>
</aya>
<aya number="56">
<translation><![CDATA[përgjigjja e vetme e popullit të tij ishte: “Dëbojeni familjen e Lutit prej qytetit tuaj, sepse ata janë njerëz të dëlirë!”]]></translation>
<footnotes></footnotes>
</aya>
<aya number="57">
<translation><![CDATA[Dhe Ne i shpëtuam atë dhe familjen e tij, përveç gruas së tij, së cilës i caktuam që të mbetej me të dënuarit.]]></translation>
<footnotes></footnotes>
</aya>
<aya number="58">
<translation><![CDATA[Dhe mbi ta lëshuam breshëri (prej gurësh)! Eh, sa e tmerrshme që ishte ajo breshëri për ata që ishin paralajmëruar!]]></translation>
<footnotes></footnotes>
</aya>
<aya number="59">
<translation><![CDATA[Thuaj (o Muhamed): “Lëvduar e falënderuar qoftë Allahu dhe shpëtimi qoftë për robërit e Tij të zgjedhur. Kush është më i mirë, Allahu apo ata që ia shoqërojnë Atij (në adhurim)?!]]></translation>
<footnotes></footnotes>
</aya>
<aya number="60">
<translation><![CDATA[A ka më të mirë se Ai që ka krijuar qiejt dhe Tokën dhe lëshon për ju nga qielli ujë, me të cilin krijon kopshte të mrekullueshme?! Ju nuk mund t’i bëni pemët të rriten (pa këtë ujë). Vallë, a ka krahas Allahut zot tjetër?! Jo, por ata janë njerëz që i veshin (Allahut) të barabartë me Atë!]]></translation>
<footnotes></footnotes>
</aya>
<aya number="61">
<translation><![CDATA[A ka më të mirë se Ai që e ka bërë Tokën të qëndrueshme, ka bërë në të lumenj, ka ngritur në të male dhe ka bërë midis dy deteve pengesë të padukshme?! Vallë, a ka krahas Allahut zot tjetër?! Jo, por shumica e tyre janë të paditur.]]></translation>
<footnotes></footnotes>
</aya>
<aya number="62">
<translation><![CDATA[A ka më të mirë se Ai që i vjen në ndihmë nevojtarit të këputur, kur i lutet Atij, që jua largon të keqen dhe ju bën ju trashëgimtarë në tokë?! Vallë, a ka krahas Allahut zot tjetër?! Sa pak që reflektoni!]]></translation>
<footnotes></footnotes>
</aya>
<aya number="63">
<translation><![CDATA[A ka më të mirë se Ai që ju rrëfen rrugën në errësirat e tokës dhe të detit dhe ju çon erërat si lajmëtare të mëshirës së Tij? Vallë, a ka krahas Allahut zot tjetër? I Lartësuar qoftë Allahu dhe i Lavdëruar mbi çdo gjë që ia shoqërojnë (në adhurim).]]></translation>
<footnotes></footnotes>
</aya>
<aya number="64">
<translation><![CDATA[A ka më të mirë se Ai, që zë fill krijimin dhe pastaj e ripërsërit atë, që ju jep mjete jetese nga qielli dhe toka?! Vallë, a ka krahas Allahut zot tjetër? Thuaj (o Muhamed): “Sillni provat tuaja, nëse ajo që thoni është e vërtetë!”]]></translation>
<footnotes></footnotes>
</aya>
<aya number="65">
<translation><![CDATA[Thuaj: “Askush, përveç Allahut, në qiell apo në Tokë, nuk i di të fshehtat dhe as nuk do ta dijë se kur do të ringjallet”.]]></translation>
<footnotes></footnotes>
</aya>
<aya number="66">
<translation><![CDATA[Vallë, a dinë ndopak ata për jetën tjetër!? Përkundrazi! Ata dyshojnë në të, ata janë të verbër ndaj saj.]]></translation>
<footnotes></footnotes>
</aya>
<aya number="67">
<translation><![CDATA[Dhe mohuesit thonë: “Vallë, a mos do të ringjallemi ne dhe etërit tanë, pasi të jemi bërë dhé?!]]></translation>
<footnotes></footnotes>
</aya>
<aya number="68">
<translation><![CDATA[Vërtet, neve dhe etërve tanë na është premtuar kjo qysh më parë, por këto, me gjasë, nuk janë tjetër, veçse legjenda të popujve të lashtë”.]]></translation>
<footnotes></footnotes>
</aya>
<aya number="69">
<translation><![CDATA[Thuaj: “Udhëtoni nëpër botë e shikoni si ka qenë fundi i keqbërësve!”]]></translation>
<footnotes></footnotes>
</aya>
<aya number="70">
<translation><![CDATA[Mos u pikëllo (o Muhamed) për shkak të tyre dhe mos u ngushto për kurthet e tyre.]]></translation>
<footnotes></footnotes>
</aya>
<aya number="71">
<translation><![CDATA[Ata thonë: “Kur do të plotësohet ky premtim, nëse ajo që thoni është e vërtetë?”]]></translation>
<footnotes></footnotes>
</aya>
<aya number="72">
<translation><![CDATA[Thuaj: “Mbase mund të jetë pas shpinës suaj ajo, që doni ta shpejtoni”!]]></translation>
<footnotes></footnotes>
</aya>
<aya number="73">
<translation><![CDATA[Në të vërtetë, Zoti yt, është Bamirës i madh i njerëzve, por shumica e tyre nuk janë mirënjohës.]]></translation>
<footnotes></footnotes>
</aya>
<aya number="74">
<translation><![CDATA[Pa dyshim, Zoti yt di atë që fshehin zemrat e tyre dhe atë që e shfaqin haptazi.]]></translation>
<footnotes></footnotes>
</aya>
<aya number="75">
<translation><![CDATA[S’ka asgjë të fshehtë në qiell dhe në Tokë, që të mos jetë e shënuar në Librin e qartë (Leuhi Mahfudh)]]></translation>
<footnotes></footnotes>
</aya>
<aya number="76">
<translation><![CDATA[Njëmend, ky Kuran u tregon bijve të Izraelit shumë nga çështjet, për të cilat nuk pajtoheshin,]]></translation>
<footnotes></footnotes>
</aya>
<aya number="77">
<translation><![CDATA[dhe, natyrisht, është udhërrëfyes dhe mëshirë për besimtarët e vërtetë.]]></translation>
<footnotes></footnotes>
</aya>
<aya number="78">
<translation><![CDATA[Nuk ka dyshim se Zoti yt do t’i gjykojë ata drejtësisht. Ai është i Plotfuqishmi dhe i Gjithëdijshmi.]]></translation>
<footnotes></footnotes>
</aya>
<aya number="79">
<translation><![CDATA[Prandaj mbështetu tek Allahu! Vërtet, ti je në të drejtën e qartë!]]></translation>
<footnotes></footnotes>
</aya>
<aya number="80">
<translation><![CDATA[Sigurisht që ti (Muhamed), nuk mund t’i bësh të vdekurit të dëgjojnë, as nuk mund t’i bësh të shurdhërit të dëgjojnë thirrjen tënde, kur të kthejnë shpinën!]]></translation>
<footnotes></footnotes>
</aya>
<aya number="81">
<translation><![CDATA[Ti nuk mund t’i nxjerrësh as të verbërit nga humbja e tyre! Ty të dëgjojnë vetëm ata që besojnë Shpalljet Tona dhe na nënshtrohen Neve (si myslimanë).]]></translation>
<footnotes></footnotes>
</aya>
<aya number="82">
<translation><![CDATA[Dhe, kur të përmbushet Fjala Jonë kundër tyre, Ne do të bëjmë që nga Toka të dalë një kafshë[239], e cila do t’u flasë atyre, se njerëzit nuk u janë bindur shpalljeve Tona.]]></translation>
<footnotes><![CDATA[[239] Kafsha e dheut, një kafshë që do të dalë në fundin e kohës, para Kiametit, me pamje të tmerrshme, me unazën (vulën) e Sulejmanit dhe shkopin e Musait e që do të bëjë një shenjë në fytyrën e besimtarëve dhe një tjetër, të ndryshme, në fytyrën e jobesimtarëve.]]></footnotes>
</aya>
<aya number="83">
<translation><![CDATA[Atë ditë, Ne do të tubojmë prej çdo populli nga një grup prej atyre që mohuan shpalljet Tona. Ata do të vihen në radhë.]]></translation>
<footnotes></footnotes>
</aya>
<aya number="84">
<translation><![CDATA[E kur të vijnë, do t’i pyesim: “Ju i mohuat shpalljet e Mia, ndonëse nuk kishit kurrfarë njohurie për to. Ç’është kjo që keni bërë?!”]]></translation>
<footnotes></footnotes>
</aya>
<aya number="85">
<translation><![CDATA[Dënimi Ynë do t’i godasë ata, për shkak të të këqijave që bënë e nuk do të mund të nxjerrin asnjë fjalë.]]></translation>
<footnotes></footnotes>
</aya>
<aya number="86">
<translation><![CDATA[Vallë, a nuk shohin ata, që Ne e kemi bërë natën për pushim, ndërsa ditën për të parë?! Njëmend, këto janë shenja për besimtarët.]]></translation>
<footnotes></footnotes>
</aya>
<aya number="87">
<translation><![CDATA[Dhe Ditën, kur të fryhet në Sur, do të tmerrohet çdokush që gjendet në qiej e në Tokë, përveç atyre që Allahu nuk dëshiron t’i frikësojë. Të gjithë do t’i vijnë Atij të përulur.]]></translation>
<footnotes></footnotes>
</aya>
<aya number="88">
<translation><![CDATA[Ti i shikon malet e mendon se janë të palëvizshme, por ato do të lëvizin si retë. E tillë është fuqia e Allahut, i Cili ka përsosur çdo gjë. Ai di mirë çdo gjë që bëni ju.]]></translation>
<footnotes></footnotes>
</aya>
<aya number="89">
<translation><![CDATA[Ata që kanë bërë vepra të mira, do të kenë shpërblim më të mirë dhe do të jenë të çliruar nga tmerri i asaj Dite.]]></translation>
<footnotes></footnotes>
</aya>
<aya number="90">
<translation><![CDATA[Ndërsa ata që kanë bërë vepra të këqija, do të hidhen me fytyrë përmbys në zjarr. Ju do të shpërbleheni veç për atë që keni bërë!]]></translation>
<footnotes></footnotes>
</aya>
<aya number="91">
<translation><![CDATA[(Thuaju, o Muhamed): “Unë jam urdhëruar që të adhuroj vetëm Zotin e këtij Qyteti (Mekës), i Cili e ka bërë atë të shenjtë dhe të Cilit i përket gjithçka. Jam urdhëruar që t’i nënshtrohem Atij]]></translation>
<footnotes></footnotes>
</aya>
<aya number="92">
<translation><![CDATA[dhe të këndoj Kuranin.” Kushdo që merr rrugën e drejtë, e bën për dobi të vet. Ndërsa atyre që devijojnë, ti thuaju: “Unë jam vetëm paralajmërues”.]]></translation>
<footnotes></footnotes>
</aya>
<aya number="93">
<translation><![CDATA[Dhe thuaj: “Falënderimi qoftë për Allahun, Ai do t’jua tregojë shenjat e Tij e ju do t’i njihni ato!” E Zoti yt, nuk është i pakujdesshëm ndaj veprave që bëni ju.]]></translation>
<footnotes></footnotes>
</aya>
</sura>
<sura number="28">
<aya number="1">
<translation><![CDATA[Tâ Sîn Mîm.]]></translation>
<footnotes></footnotes>
</aya>
<aya number="2">
<translation><![CDATA[Këto janë vargjet e Librit të qartë!]]></translation>
<footnotes></footnotes>
</aya>
<aya number="3">
<translation><![CDATA[Ne do të të tregojmë ty pjesë nga historia e Musait me Faraonin, ashtu siç ka qenë me të vërtetë, për njerëzit që besojnë.]]></translation>
<footnotes></footnotes>
</aya>
<aya number="4">
<translation><![CDATA[Me të vërtetë që Faraoni madhështohej në Tokë dhe banorët e saj i kishte përçarë në grupe; disa prej tyre i përndiqte, ua vriste fëmijët meshkuj, ndërsa femrat ua linte gjallë. Ai ka qenë vërtet keqbërës.]]></translation>
<footnotes></footnotes>
</aya>
<aya number="5">
<translation><![CDATA[Por vullneti Ynë ishte që t’u jepnim mirësi atyre që qenë të shtypur në tokë, t’i bënim prijës e trashëgimtarë,]]></translation>
<footnotes></footnotes>
</aya>
<aya number="6">
<translation><![CDATA[t’i forconim ata në Tokë dhe t’u tregonim Faraonit, Hamanit[240] dhe ushtrisë së tyre atë prej së cilës ata frikësoheshin.[241]]]></translation>
<footnotes><![CDATA[[240] Hamani ishte kryeministri i Faraonit.
[241] Pra, fundin e pushtetit të tyre.]]></footnotes>
</aya>
<aya number="7">
<translation><![CDATA[Kështu, Ne e frymëzuam nënën e Musait: “Jepi gji atij dhe, kur të trembesh për sigurinë e tij, hidhe në lumë, pa pasur frikë dhe as dëshpërim. Me siguri që Ne do të ta kthejmë ty atë dhe do ta bëjmë të dërguar.”]]></translation>
<footnotes></footnotes>
</aya>
<aya number="8">
<translation><![CDATA[Por atë e mori nga lumi familja e Faraonit, me qëllim që një ditë ai të bëhej armik dhe t’u sillte mjerim atyre, sepse Faraoni, Hamani dhe ushtria e tyre kanë qenë gjynahqarë.]]></translation>
<footnotes></footnotes>
</aya>
<aya number="9">
<translation><![CDATA[Gruaja e Faraonit i tha atij: “Ky (djalë) është gëzim për mua dhe ty, prandaj mos e vrisni, sepse mund të jetë i dobishëm ose mund ta birësojmë”. Por ata nuk e dinin se çfarë po bënin.]]></translation>
<footnotes></footnotes>
</aya>
<aya number="10">
<translation><![CDATA[Ndërkohë, zemra e nënës së Musait u bë si të ishte e zbrazët. Edhe pak dhe çdo gjë do të zbulohej, sikur të mos ia kishim forcuar Ne zemrën, që të bëhej besimtare e vërtetë.]]></translation>
<footnotes></footnotes>
</aya>
<aya number="11">
<translation><![CDATA[Ajo i tha motrës së Musait: “Shko pas tij!” E motra e vrojtonte atë nga larg, pa u parë nga të tjerët.]]></translation>
<footnotes></footnotes>
</aya>
<aya number="12">
<translation><![CDATA[Ne bëmë që ai të mos pranonte asnjë mëndeshë. Kështu, e motra i tha atyre (që kishin birësuar Musain): “A doni t’ju gjej një familje, e cila do të kujdeset për të, duke e edukuar me kujdes?”]]></translation>
<footnotes></footnotes>
</aya>
<aya number="13">
<translation><![CDATA[Kështu, Ne e kthyem atë te nëna e vet, që ajo të gëzohej e të mos pikëllohej dhe që ta dinte se premtimi i Allahut është i vërtetë; por, shumica e njerëzve nuk e dinë.]]></translation>
<footnotes></footnotes>
</aya>
<aya number="14">
<translation><![CDATA[Dhe, kur ai arriti moshën madhore dhe pjekurinë e duhur, Ne i dhamë atij mençuri dhe dituri. Kështu, i shpërblejmë Ne ata që bëjnë punë të mira.]]></translation>
<footnotes></footnotes>
</aya>
<aya number="15">
<translation><![CDATA[Një herë Musai hyri në qytet, pa u vënë re nga banorët e tij. Atje pa dy njerëz që rriheshin. Njëri ishte nga të vetët, kurse tjetri ishte nga kundërshtarët. Ai i grupit të vet i kërkoi ndihmë kundër atij të popullit armik. Dhe Musai i ra me grusht atij, duke e vrarë. Pastaj tha: “Kjo është punë e djallit! Ai është armik i betuar i njeriut dhe ngatërrestar i hapur!]]></translation>
<footnotes></footnotes>
</aya>
<aya number="16">
<translation><![CDATA[O Zoti im! Njëmend, Unë i kam bërë keq vetes, andaj më fal!” Dhe Ai e fali. Pa dyshim, Ai është Falësi e Mëshirëploti.]]></translation>
<footnotes></footnotes>
</aya>
<aya number="17">
<translation><![CDATA[Musai tha: “O Zoti im! Falë të mirave që më ke dhënë, unë nuk do të bëhem ndihmës i të këqijve!”]]></translation>
<footnotes></footnotes>
</aya>
<aya number="18">
<translation><![CDATA[Teksa Musai ecte në mëngjes i frikësuar në qytet, duke pritur se ç’do të ndodhte, kur ai që të djeshmen e kishte thirrur në ndihmë, e thirri sërish në ndihmë. Musai i tha: “Ti qenke tamam një ngatërrestar i hapur!”]]></translation>
<footnotes></footnotes>
</aya>
<aya number="19">
<translation><![CDATA[Dhe, kur deshi të sulmonte atë që ishte armik i të dyve, ai i tha: “O Musa, a do të më vrasësh edhe mua, siç vrave atë tjetrin dje?! Ti dëshiron vetëm që të bëhesh dhunues në tokë e nuk dëshiron të bëhesh nga ata që ndreqin e vendosin drejtësi”.]]></translation>
<footnotes></footnotes>
</aya>
<aya number="20">
<translation><![CDATA[Aty erdhi një njeri, duke nxituar prej skajit të qytetit, e tha: “O Musa, paria është mbledhur e po bisedon për të të vrarë, prandaj ik, sepse po ta jap një këshillë të sinqertë”.]]></translation>
<footnotes></footnotes>
</aya>
<aya number="21">
<translation><![CDATA[Musai doli prej qytetit i frikësuar, duke pritur se ç’do të ndodhte dhe tha: “O Zoti im, më shpëto prej popullit keqbërës!”]]></translation>
<footnotes></footnotes>
</aya>
<aya number="22">
<translation><![CDATA[Teksa drejtohej nga Medjeni, ai tha: “Shpresoj se Zoti im do të më tregojë rrugën e drejtë!”]]></translation>
<footnotes></footnotes>
</aya>
<aya number="23">
<translation><![CDATA[Kur arriti tek pusi i Medjenit, ndeshi rreth tij shumë njerëz që u jepnin ujë kafshëve. Përveç tyre, ai vuri re dy vasha që po mbanin kafshët e veta. Ai tha: “Si e keni hallin ju?” Ato thanë: “Ne nuk u japim ujë, pa u larguar barinjtë. Babai ynë është shumë plak”.]]></translation>
<footnotes></footnotes>
</aya>
<aya number="24">
<translation><![CDATA[Kështu, Musai u dha ujë kafshëve të tyre e pastaj u kthye te një hije dhe tha: “Zoti im, çfarëdo dhuntie që të më japësh, unë jam nevojtar!”]]></translation>
<footnotes></footnotes>
</aya>
<aya number="25">
<translation><![CDATA[Më vonë, njëra nga ato dyja, erdhi me ndrojtje dhe i tha: “Babai im të fton për të të shpërblyer, se i dhe ujë (tufës sonë)”. Kur Musai shkoi tek ai dhe i tregoi çfarë kishte përjetuar, ai tha: “Mos u frikëso, sepse ke shpëtuar prej një populli keqbërës!”]]></translation>
<footnotes></footnotes>
</aya>
<aya number="26">
<translation><![CDATA[“O babai im, - tha njëra nga ato të dyja - merre këtë njeri në shërbim! Sigurisht që njerëzit e fortë dhe të besueshëm janë më të mirët, që dikush mund të marrë në shërbim”.]]></translation>
<footnotes></footnotes>
</aya>
<aya number="27">
<translation><![CDATA[Plaku tha: “Unë dua të të jap për grua njërën prej këtyre dy bijave të mia, me kusht që të më shërbesh mua tetë vjet; por, nëse dëshiron, mund të qëndrosh dhjetë vjet. Unë nuk dëshiroj të t’i rëndoj gjërat. Ti do të shohësh, në dashtë Allahu, se jam një njeri i mirë.”]]></translation>
<footnotes></footnotes>
</aya>
<aya number="28">
<translation><![CDATA[Musai tha: “Le të jetë kështu (kjo marrëveshje) midis meje dhe teje. Cilindo prej të dy afateve që të plotësoj, nuk do të jetë padrejtësi për mua. Allahu është Dëshmues për atë që folëm.”]]></translation>
<footnotes></footnotes>
</aya>
<aya number="29">
<translation><![CDATA[Kur Musai e plotësoi afatin e caktuar dhe u nis me familjen e vet, vuri re nga larg një zjarr në anën e (malit të) Turit. I tha familjes së vet: “Pritni, sepse kam parë një zjarr. Ndoshta mund t’ju sjell prej tij ndonjë lajm ose një urë zjarri për t’u nxehur”.]]></translation>
<footnotes></footnotes>
</aya>
<aya number="30">
<translation><![CDATA[Kur erdhi afër, një zë e thirri nga ana e djathtë e luginës, nga një pemë në një vend të bekuar: “O Musa, në të vërtetë, Unë jam Allahu, Zoti i botëve!]]></translation>
<footnotes></footnotes>
</aya>
<aya number="31">
<translation><![CDATA[Hidhe shkopin tënd!” Kur e pa se shkopi po lëvizte shpejt, si të ishte gjarpër, u zmbraps me të shpejtë, pa shikuar pas, ndërsa zëri i tha: “O Musa! Afrohu dhe mos u frikëso, sepse ti je i mbrojtur.]]></translation>
<footnotes></footnotes>
</aya>
<aya number="32">
<translation><![CDATA[Fute dorën tënde në gji dhe ajo do të dalë e bardhë, e palënduar. Shtrëngoje krahun pas vetes që të çlirohesh prej frikës! Këto janë dy mrekulli prej Zotit tënd për Faraonin dhe parinë e tij; ata janë njëmend popull i mbrapshtë!”]]></translation>
<footnotes></footnotes>
</aya>
<aya number="33">
<translation><![CDATA[Musai tha: “O Zoti im, unë kam vrarë një njeri të tyre, prandaj kam frikë se do të më vrasin.]]></translation>
<footnotes></footnotes>
</aya>
<aya number="34">
<translation><![CDATA[Vëllai im, Haruni, është më gojëtar se unë në të folur, andaj dërgoje atë me mua, si ndihmës timin, që të vërtetojë fjalët e mia. Unë vërtet kam frikë se ata do të më quajnë gënjeshtar”.]]></translation>
<footnotes></footnotes>
</aya>
<aya number="35">
<translation><![CDATA[Allahu tha: “Ne do të të forcojmë ty me vëllanë tënd dhe që të dyve do t’ju japim fuqi. Kështu, ata nuk do të mund t’ju afrohen juve. Me mrekullitë Tona, ju të dy dhe ata që do t’ju pasojnë, do të jeni ngadhënjimtarë”.]]></translation>
<footnotes></footnotes>
</aya>
<aya number="36">
<translation><![CDATA[Dhe kur Musai u solli mrekullitë Tona të qarta, ata thanë: “Kjo është vetëm magji e trilluar; ne nuk e kemi dëgjuar këtë prej stërgjyshërve tanë të lashtë”.]]></translation>
<footnotes></footnotes>
</aya>
<aya number="37">
<translation><![CDATA[Musai tha: “Zoti im e di mirë se kush i sjell udhëzimet prej Tij dhe kush do të ketë mbarimin e mirë në jetën tjetër. Sigurisht, keqbërësit nuk do të shpëtojnë.”]]></translation>
<footnotes></footnotes>
</aya>
<aya number="38">
<translation><![CDATA[Dhe Faraoni tha: “O pari! Unë nuk di që për ju ka tjetër zot përveç meje! O Haman, më ndez një zjarr për të pjekur qerpiçë dhe më ndërto një kullë të lartë që të ngjitem te Zoti i Musait. Jam i bindur se ai (Musai) gënjen!”]]></translation>
<footnotes></footnotes>
</aya>
<aya number="39">
<translation><![CDATA[Faraoni dhe ushtria e tij u sollën me arrogancë dhe padrejtësisht në tokë, duke menduar se nuk do të ktheheshin te Ne.]]></translation>
<footnotes></footnotes>
</aya>
<aya number="40">
<translation><![CDATA[Por Ne e kapëm atë dhe ushtrinë e tij dhe i hodhëm në det. Shiko se cili ishte fundi i keqbërësve!]]></translation>
<footnotes></footnotes>
</aya>
<aya number="41">
<translation><![CDATA[Ne i bëmë ata udhëheqës, që thërrisnin për në zjarr, ndërsa në Ditën e Kiametit askush nuk do t’i ndihmojë.]]></translation>
<footnotes></footnotes>
</aya>
<aya number="42">
<translation><![CDATA[Në këtë botë Ne hodhëm mallkim mbi ta, ndërsa në Ditën e Kiametit ata do të jenë të braktisur e të shkatërruar.]]></translation>
<footnotes></footnotes>
</aya>
<aya number="43">
<translation><![CDATA[Pasi i shkatërruam breznitë e mëparshme, Ne i dhamë Musait Librin, si dritë për njerëzit, udhëzim dhe mëshirë, në mënyrë që ata të mund të merrnin këshilla.]]></translation>
<footnotes></footnotes>
</aya>
<aya number="44">
<translation><![CDATA[Ti (o Muhamed) nuk ke qenë i pranishëm në anën perëndimore (të Turit), kur Ne ia besuam Musait Misionin (Profecinë) dhe as nuk ke qenë dëshmitar i kësaj ngjarjeje.]]></translation>
<footnotes></footnotes>
</aya>
<aya number="45">
<translation><![CDATA[Pastaj, Ne krijuam brezni të tjera që jetuan shumë gjatë. Ti nuk ke banuar midis banorëve të Medjenit, që t’iu lexoje shpalljet Tona, por Ne gjithnjë kemi çuar të dërguar.]]></translation>
<footnotes></footnotes>
</aya>
<aya number="46">
<translation><![CDATA[Ti nuk ke qenë as pranë Turit, kur Ne thirrëm Musain. Por ti je dërguar si mëshirë nga Zoti yt për të paralajmëruar njerëzit, të cilëve nuk u kishte ardhur kurrfarë paralajmëruesi para teje, që ata të mund të marrin këshilla]]></translation>
<footnotes></footnotes>
</aya>
<aya number="47">
<translation><![CDATA[dhe, që të mos thonë, kur t’i godasë dënimi, për atë që kanë bërë: “O Zoti ynë, të na kishe çuar një të dërguar që t’i pasonim shpalljet Tuaja dhe të bëheshim besimtarë”.]]></translation>
<footnotes></footnotes>
</aya>
<aya number="48">
<translation><![CDATA[Pasi u erdhi e Vërteta prej Nesh, ata thanë: “Përse nuk i është dhënë (Muhamedit) diçka e ngjashme me atë që i ishte dhënë Musait!” Por, a nuk e mohojnë ata çfarë i ishte dhënë Musait, duke thënë: “Këta (Teurati dhe Kurani) janë dy magji, që mbështesnin njëra-tjetrën. Ne nuk besojmë asnjërin prej tyre”.]]></translation>
<footnotes></footnotes>
</aya>
<aya number="49">
<translation><![CDATA[Thuaju atyre: “Sillni një libër nga Allahu, i cili udhëzon më mirë nga këta të dy, unë do ta pasoj atë, nëse thoni të vërtetën!”]]></translation>
<footnotes></footnotes>
</aya>
<aya number="50">
<translation><![CDATA[E nëse ata nuk të përgjigjen ty, dije se ata janë skllevër të dëshirave të veta. E kush është në humbje më të madhe, se ata që udhëhiqen nga dëshirat e veta, pa udhëzim prej Allahut? Sigurisht, Allahu nuk i udhëzon njerëzit keqbërës.]]></translation>
<footnotes></footnotes>
</aya>
<aya number="51">
<translation><![CDATA[Ne ua dërgojmë atyre shpalljet njërën pas tjetrës, në mënyrë që t’ua vënë veshin.]]></translation>
<footnotes></footnotes>
</aya>
<aya number="52">
<translation><![CDATA[Ata që Ne ua kemi zbritur Librin para tij (Kuranit), i besojnë atij.]]></translation>
<footnotes></footnotes>
</aya>
<aya number="53">
<translation><![CDATA[Kur u lexohet atyre (Kurani), ata thonë: “Ne e besojmë atë. Pa dyshim, ai është e vërteta nga Zoti ynë. Vërtet, Ne edhe para tij kemi qenë të nënshtruar ndaj Zotit.”]]></translation>
<footnotes></footnotes>
</aya>
<aya number="54">
<translation><![CDATA[Atyre do t’u jepet shpërblim i dyfishtë, për shkak të durimit që kanë treguar. Ata e zmbrapsin të keqen me të mirë, ndajnë lëmoshë nga ajo që u kemi dhënë Ne]]></translation>
<footnotes></footnotes>
</aya>
<aya number="55">
<translation><![CDATA[dhe, kur dëgjojnë ndonjë marrëzi, i shmangen asaj, duke thënë: “Ne kemi veprat tona, ndërsa ju keni veprat tuaja! Paqja qoftë me ju! Ne nuk duam shoqëri me të paditurit”.]]></translation>
<footnotes></footnotes>
</aya>
<aya number="56">
<translation><![CDATA[Vërtet, ti (Muhamed) nuk mund të udhëzosh kë të duash, por është Allahu Ai që udhëzon kë të dëshirojë. Ai i njeh më mirë ata që janë të udhëzuar.]]></translation>
<footnotes></footnotes>
</aya>
<aya number="57">
<translation><![CDATA[Ata thonë: “Nëse ndjekim udhëzimin së bashku me ty, së shpejti do të jemi të dëbuar nga vendlindja”. Vallë, a nuk ua kemi mundësuar, që të jetojnë në një vend të shenjtë e të sigurt, ku sillen fruta të llojllojshme, si ushqim prej Nesh? Por shumica e tyre nuk e dinë.]]></translation>
<footnotes></footnotes>
</aya>
<aya number="58">
<translation><![CDATA[Eh, sa e sa fshatra e qytete i kemi zhdukur Ne, sepse banorët e tyre bënin jetë të shfrenuar! Ja tek janë shtëpitë e tyre, të cilat janë banuar pas tyre fare pak ose aspak. Jemi Ne trashëgimtarët e fundit.]]></translation>
<footnotes></footnotes>
</aya>
<aya number="59">
<translation><![CDATA[Zoti yt kurrë nuk i ka shkatërruar këto vendbanime, para se t’u çonte në kryeqytetet e tyre të dërguar, që t’u lexonte shpalljet e Tij. Ne kurrë nuk i kemi shkatërruar vendbanimet (pa shkak), por vetëm kur banorët e tyre kanë qenë keqbërës.]]></translation>
<footnotes></footnotes>
</aya>
<aya number="60">
<translation><![CDATA[Çdo gjë që ju është dhënë juve, ajo është kënaqësi e kësaj jete dhe stoli e saj, ndërsa ajo që është tek Allahu është më e mirë dhe më e përhershme. Vallë, a nuk e kuptoni?!]]></translation>
<footnotes></footnotes>
</aya>
<aya number="61">
<translation><![CDATA[Si mund të jetë i njëjtë ai, që i kemi premtuar shpërblim të mirë, të cilin do ta arrijë dhe ai që i kemi dhënë kënaqësi në jetën e kësaj bote, ndërkohë që në Ditën e Kiametit, do të hidhet në zjarr?!]]></translation>
<footnotes></footnotes>
</aya>
<aya number="62">
<translation><![CDATA[Atë Ditë, Allahu do t’i thërrasë ata dhe do t’u thotë: “Ku janë ata për të cilët pretendonit se ishin ortakët e Mi?!”]]></translation>
<footnotes></footnotes>
</aya>
<aya number="63">
<translation><![CDATA[Ata që kanë merituar dënimin Tonë, do të thonë: “O Zoti ynë, këta janë ata, që ne i çuam në rrugë të shtrembër. Ne i çuam ata në rrugë të shtrembër, ashtu siç shkuam edhe vetë në atë rrugë. Ne deklarohemi të pafajshëm para Teje; ata nuk na kanë adhuruar ne”.]]></translation>
<footnotes></footnotes>
</aya>
<aya number="64">
<translation><![CDATA[Atyre do t’u thuhet: “Thirrni hyjnitë tuaja!” - dhe ata do t’i thërrasin ato, por nuk do të marrin asnjë përgjigje. Ata do të shohin dënimin dhe do të dëshirojnë që të kishin qenë në rrugën e drejtë!]]></translation>
<footnotes></footnotes>
</aya>
<aya number="65">
<translation><![CDATA[Atë Ditë, Ai do t’i thërrasë, duke u thënë: “Ç’përgjigje iu dhatë të dërguarve?”]]></translation>
<footnotes></footnotes>
</aya>
<aya number="66">
<translation><![CDATA[Atë ditë, argumentet e tyre do t’u ngatërrohen e ata nuk do të mund të pyesin njëri - tjetrin.]]></translation>
<footnotes></footnotes>
</aya>
<aya number="67">
<translation><![CDATA[Porse, ai që pendohet, beson dhe bën vepra të mira, do të jetë i shpëtuar.]]></translation>
<footnotes></footnotes>
</aya>
<aya number="68">
<translation><![CDATA[Zoti yt krijon ç’të dojë dhe zgjedh lirisht, ndërsa ata (idhujt) nuk mund të zgjedhin. Qoftë i lavdëruar Allahu dhe i lartësuar mbi gjithçka që ia shoqërojnë Atij (në adhurim)!]]></translation>
<footnotes></footnotes>
</aya>
<aya number="69">
<translation><![CDATA[Zoti yt e di çfarë fshehin zemrat e tyre dhe çfarë shprehin.]]></translation>
<footnotes></footnotes>
</aya>
<aya number="70">
<translation><![CDATA[I tillë është Allahu! S’ka zot tjetër të vërtetë përveç Tij! Atij i takojnë falënderimet dhe lavdërimet në këtë jetë dhe në tjetrën! Vetëm Atij i përket vendimi dhe tek Ai do të ktheheni.]]></translation>
<footnotes></footnotes>
</aya>
<aya number="71">
<translation><![CDATA[Thuaju (o Muhamed): “Pa mendoni, nëse Allahu jua bën natën të përhershme deri në Ditën e Kiametit, cili zot, përveç Tij, do t’jua sillte dritën? Vallë, a nuk dëgjoni?”]]></translation>
<footnotes></footnotes>
</aya>
<aya number="72">
<translation><![CDATA[Thuaju (o Muhamed): “Pa mendoni, nëse Allahu jua bën ditën të përhershme deri në Ditën e Kiametit, cili zot, përveç Tij, do t’jua sillte natën, në të cilën qetësoheni? Vallë, a nuk shihni?]]></translation>
<footnotes></footnotes>
</aya>
<aya number="73">
<translation><![CDATA[Prej mëshirës së Vet, Ai ka bërë për ju natën dhe ditën, që të qetësoheni, të kërkoni nga mirësia e Tij dhe të jeni mirënjohës.”]]></translation>
<footnotes></footnotes>
</aya>
<aya number="74">
<translation><![CDATA[Atë Ditë, Ai do t’i thërrasë, duke u thënë: “Ku janë ata që pretendonit, se ishin ortakët e Mi?!”]]></translation>
<footnotes></footnotes>
</aya>
<aya number="75">
<translation><![CDATA[Dhe prej çdo populli, Ne do të nxjerrim nga një dëshmitar e do të themi: “Paraqitni provat tuaja!” Atëherë, ata do ta marrin vesh se e vërteta është (vetëm) e Allahut dhe do të braktisen nga zotat që i trilluan vetë.]]></translation>
<footnotes></footnotes>
</aya>
<aya number="76">
<translation><![CDATA[Me të vërtetë, Karuni[242] ka qenë nga populli i Musait, por i shtypte ata. Ne i patëm dhënë atij aq thesare, saqë çelësat e tyre vështirë se do të mund t’i mbante një grup njerëzish të fuqishëm. Njerëzit e popullit të tij i thanë: “Mos u ngazëlle me pasurinë që ke, sepse Allahu nuk i do ata që ngazëllehen!]]></translation>
<footnotes><![CDATA[[242] Karuni ka qenë anëtar i fisit të Musait a.s. (ashtu si ai, ishte prej fisit të Levit). Ishte një burrë me bukuri dhe forcë të madhe. Teuratin e njihte thellësisht dhe ishte shumë i pasur. Të gjitha këto cilësi e kishin bërë mendjemadh. Për ta ndëshkuar për mendjemadhësinë e tij, Allahu i Madhëruar e bëri që ta gllabëronte toka.]]></footnotes>
</aya>
<aya number="77">
<translation><![CDATA[Por përpiqu me atë që të ka dhënë Allahu të fitosh jetën e botës së ardhshme, duke mos harruar pjesën tënde në këtë botë. Bëju mirë të tjerëve, ashtu si të ka bërë mirë ty Allahu. Mos kërko ngatërresa në Tokë, sepse Allahu nuk i do ngatërrestarët.”]]></translation>
<footnotes></footnotes>
</aya>
<aya number="78">
<translation><![CDATA[Ai tha: “Kjo më është dhënë vetëm prej diturisë sime”. Vallë, a nuk e dinte ai, se Allahu kishte zhdukur para tij shumë brezni, që kishin qenë më të fuqishëm dhe që kishin grumbulluar më shumë pasuri se ai? Por keqbërësit nuk do të pyeten për gjynahet e tyre.]]></translation>
<footnotes></footnotes>
</aya>
<aya number="79">
<translation><![CDATA[Kur ai dilte para popullit të vet me stolitë e tij, ata që lakmonin jetën e kësaj bote thanë: “Ah! Sikur të na ishte dhënë edhe neve si Karunit! Vërtet që ai është njeri me fat.”]]></translation>
<footnotes></footnotes>
</aya>
<aya number="80">
<translation><![CDATA[Ndërsa njerëzit e dijshëm thoshin: “Të mjerët ju! Shpërblimi i Allahut është më i mirë për atë që beson dhe bën vepra të mira. Ai do t’u jepet vetëm të duruarve”.]]></translation>
<footnotes></footnotes>
</aya>
<aya number="81">
<translation><![CDATA[Ne bëmë që Karunin dhe shtëpinë e tij t’i gëlltiste toka dhe askush nuk arriti që ta mbronte nga dënimi i Allahut, madje as ai vetë nuk mund ta mbronte veten.]]></translation>
<footnotes></footnotes>
</aya>
<aya number="82">
<translation><![CDATA[Të nesërmen, ata që më parë dëshironin të kishin qenë në vend të tij, thoshin: “Është shumë e qartë se Allahu është Ai që i jep bollëk dhe ia pakëson kujt të dojë prej robërve të Tij. Sikur Allahu të mos kishte mëshirë për ne, me të vërtetë që do të na kishte bërë të na gëlltiste toka. Ububu! Është shumë e qartë se mohuesit nuk kanë shpëtim!”]]></translation>
<footnotes></footnotes>
</aya>
<aya number="83">
<translation><![CDATA[Sa për shtëpinë e botës tjetër, Ne do ta caktojmë atë për ata që nuk kërkojnë as madhështi e as ngatërresa në Tokë. Përfundimi (i mirë) është për ata që ruhen nga të këqijat.]]></translation>
<footnotes></footnotes>
</aya>
<aya number="84">
<translation><![CDATA[Kush bën një të mirë, do të ketë shpërblim më të mirë se ajo. Ndërsa ai që bën një të keqe, do të dënohet vetëm aq sa e meriton vepra e tij.]]></translation>
<footnotes></footnotes>
</aya>
<aya number="85">
<translation><![CDATA[Me të vërtetë, Ai që ta ka urdhëruar ty (Muhamed) Kuranin, do të të kthejë në vendin e caktuar (në Mekë). Thuaj: “Zoti im e di mirë se kush sjell udhëzim të drejtë dhe kush është në humbje të qartë.”]]></translation>
<footnotes></footnotes>
</aya>
<aya number="86">
<translation><![CDATA[Ti nuk ke shpresuar se do të të shpallej Libri, por e more nga mëshira e Zotit tënd; andaj, kurrsesi mos u bëj ndihmës i mohuesve!]]></translation>
<footnotes></footnotes>
</aya>
<aya number="87">
<translation><![CDATA[Kurrsesi mos i lejo ata të të largojnë prej shpalljeve të Allahut, pasi të janë zbritur ty! Lutju Zotit tënd dhe kurrsesi mos u bëj idhujtar!]]></translation>
<footnotes></footnotes>
</aya>
<aya number="88">
<translation><![CDATA[Mos adhuro zot tjetër krahas Allahut! S’ka zot tjetër të vërtetë përveç Tij! Çdo gjë do të shkatërrohet, përveç Fytyrës (Qenies) së Tij! Atij i përket vendimi dhe tek Ai do të ktheheni të gjithë!]]></translation>
<footnotes></footnotes>
</aya>
</sura>
<sura number="29">
<aya number="1">
<translation><![CDATA[Elif, Lâm, Mîm.]]></translation>
<footnotes></footnotes>
</aya>
<aya number="2">
<translation><![CDATA[Vërtet mendojnë njerëzit, se do të lihen të thonë “Ne besojmë”, pa u vënë në provë?!]]></translation>
<footnotes></footnotes>
</aya>
<aya number="3">
<translation><![CDATA[Ne i kemi sprovuar ata që kanë qenë para tyre, në mënyrë që, Allahu të dallojë ata, që thonë të vërtetën dhe, ata që gënjejnë.]]></translation>
<footnotes></footnotes>
</aya>
<aya number="4">
<translation><![CDATA[A mos mendojnë ata që bëjnë vepra të këqija, se do t’i shpëtojnë dënimit Tonë?! Sa keq që gjykojnë ata!]]></translation>
<footnotes></footnotes>
</aya>
<aya number="5">
<translation><![CDATA[Kush shpreson takimin e Allahut, ta dijë se Dita e caktuar nga Ai do të arrijë. Ai dëgjon dhe di gjithçka.]]></translation>
<footnotes></footnotes>
</aya>
<aya number="6">
<translation><![CDATA[Kush përpiqet, përpiqet vetëm për të mirën e vetvetes, se Allahu, në të vërtetë nuk ka nevojë për asgjë.]]></translation>
<footnotes></footnotes>
</aya>
<aya number="7">
<translation><![CDATA[Atyre, që besojnë dhe bëjnë vepra të mira, me siguri që do t’ua shlyejmë të këqijat dhe do t’u japim shpërblim më të mirë se puna që kanë bërë.]]></translation>
<footnotes></footnotes>
</aya>
<aya number="8">
<translation><![CDATA[Ne e kemi urdhëruar njeriun, që të sillet mirë me prindërit e vet dhe: “Nëse ata të nxisin ty që të më shoqërosh Mua (në adhurim) atë, për të cilin ti nuk di asgjë, atëherë mos i dëgjo ata.” Tek Unë do të ktheheni të gjithë e do t’ju lajmëroj për gjithçka që keni bërë.]]></translation>
<footnotes></footnotes>
</aya>
<aya number="9">
<translation><![CDATA[Ata që besojnë dhe bëjnë vepra të mira, me siguri do t’i radhisim në mesin e të mirëve.]]></translation>
<footnotes></footnotes>
</aya>
<aya number="10">
<translation><![CDATA[Ka disa njerëz, që thonë: “Ne besojmë Allahun”. Por, kur vuajnë për çështjen e Allahut, e quajnë përndjekjen prej njeriut njësoj si dënimin e Allahut. Ndërsa, kur u vjen fitorja prej Zotit tënd, ata, me siguri - do të thonë: “Ne kemi qenë me ju”. Vallë! A nuk e di Allahu më së miri se ç’ka në zemrat e çdokujt?]]></translation>
<footnotes></footnotes>
</aya>
<aya number="11">
<translation><![CDATA[Sigurisht, Allahu i njeh më mirë ata që kanë besuar dhe hipokritët.]]></translation>
<footnotes></footnotes>
</aya>
<aya number="12">
<translation><![CDATA[Mohuesit u thonë besimtarëve: “Ndiqni rrugën tonë e ne atëherë do t’i mbartim gjynahet tuaja!” Por ata nuk do të jenë në gjendje të mbartin nga gjynahet e tyre; në të vërtetë, ata janë gënjeshtarë.]]></translation>
<footnotes></footnotes>
</aya>
<aya number="13">
<translation><![CDATA[Ata (mohuesit), do t’i mbartin barrët e veta e bashkë me to edhe barrë të tjera dhe patjetër, që do të pyeten Ditën e Kiametit për gjithçka që trillonin.]]></translation>
<footnotes></footnotes>
</aya>
<aya number="14">
<translation><![CDATA[Ne e dërguam Nuhun te populli i tij. Ai qëndroi tek ata një mijë pa pesëdhjetë vjet, e megjithatë, ata i përfshiu përmbytja, duke qenë keqbërës.]]></translation>
<footnotes></footnotes>
</aya>
<aya number="15">
<translation><![CDATA[Ne e shpëtuam Nuhun së bashku me ata që qenë në barkë dhe e bëmë shenjë për të gjithë brezat.]]></translation>
<footnotes></footnotes>
</aya>
<aya number="16">
<translation><![CDATA[Kujtoje Ibrahimin, kur i tha popullit të vet: “Adhuroni Allahun dhe frikësojuni Atij! Kjo është më e mirë për ju, nëse e dini.]]></translation>
<footnotes></footnotes>
</aya>
<aya number="17">
<translation><![CDATA[Vërtet, ata që ju i adhuroni në vend të Allahut, janë vetëm idhuj. Ju po shpifni gënjeshtra. Në të vërtetë, ata që ju i adhuroni në vend të Allahut, nuk kanë pushtet t’ju furnizojnë, andaj, vetëm tek Allahu kërkoni risk dhe adhuroni e falënderoni vetëm Atë. Tek Ai do të ktheheni.]]></translation>
<footnotes></footnotes>
</aya>
<aya number="18">
<translation><![CDATA[Nëse ju nuk më besoni, dijeni se edhe popujt e mëparshëm i kanë quajtur gënjeshtarë (të dërguarit) dhe se i Dërguari ka për detyrë vetëm që të shpallë qartazi.”]]></translation>
<footnotes></footnotes>
</aya>
<aya number="19">
<translation><![CDATA[Vallë, a nuk e vërejnë ata se si Allahu e zë fill krijimin, pastaj e ripërsërit atë? Natyrisht, kjo është e lehtë për Allahun.]]></translation>
<footnotes></footnotes>
</aya>
<aya number="20">
<translation><![CDATA[Thuaj: “Udhëtoni nëpër Tokë dhe shikoni se si Ai e ka zënë fill krijimin. Pastaj do të jetë Allahu Ai që do të bëjë krijimin e dytë (ringjalljen). Me të vërtetë, Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="21">
<translation><![CDATA[Ai ndëshkon kë të dëshirojë dhe mëshiron kë të dëshirojë; tek Ai do të ktheheni.]]></translation>
<footnotes></footnotes>
</aya>
<aya number="22">
<translation><![CDATA[Ndëshkimit të Tij nuk mund t’i shpëtoni as në Tokë e as në qiell dhe, përveç Allahut, nuk keni as mbrojtës, as ndihmës.]]></translation>
<footnotes></footnotes>
</aya>
<aya number="23">
<translation><![CDATA[Ata që mohojnë shpalljet e Allahut dhe takimin e Tij, pikërisht ata e kanë humbur shpresën në mëshirën Time dhe për ta do të ketë dënim të dhembshëm.”]]></translation>
<footnotes></footnotes>
</aya>
<aya number="24">
<translation><![CDATA[Populli i tij nuk kishte tjetër përgjigje, përveçse tha: “Vriteni atë ose digjeni!” Por Allahu e shpëtoi atë nga zjarri. Vërtet, këtu ka shenja të qarta për njerëzit që besojnë.]]></translation>
<footnotes></footnotes>
</aya>
<aya number="25">
<translation><![CDATA[Dhe ai tha: “Ju, në vend të Allahut, keni zgjedhur idhujt, për shkak të dashurisë midis jush në këtë jetë.[243] Por, në Ditën e Kiametit do ta mohoni njëri-tjetrin dhe do ta mallkoni njëri tjetrin. Streha juaj do të jetë zjarri dhe nuk do të ketë për ju kurrfarë ndihmësi.”]]></translation>
<footnotes><![CDATA[[243] Sipas një interpretimi (të Taberiut), adhurimi i idhujve nuk është gjë tjetër, veçse një shenjë e lidhjes me jetën tokësore. Por vargu mund të kuptohet edhe si një qortim për ata që, për hir të konformizmit, ndjekin tradita të gabuara edhe pse të konsoliduara.]]></footnotes>
</aya>
<aya number="26">
<translation><![CDATA[Luti i besoi atij dhe tha: “Unë do të mërgoj te Zoti im; me të vërtetë, Ai është i Plotfuqishmi dhe i Urti.”]]></translation>
<footnotes></footnotes>
</aya>
<aya number="27">
<translation><![CDATA[Dhe Ne i dhuruam atij Is’hakun dhe Jakubin dhe pasardhësve të tij u dhamë Profecinë dhe Librin. Ne i dhamë atij shpërblim në këtë botë, ndërsa në jetën tjetër, me siguri, ai do të jetë prej njerëzve të mirë.]]></translation>
<footnotes></footnotes>
</aya>
<aya number="28">
<translation><![CDATA[Kur Luti i tha popullit të vet: “Vërtet, ju bëni të tilla lapërdhi, që askush para jush nuk ka bërë në botë:]]></translation>
<footnotes></footnotes>
</aya>
<aya number="29">
<translation><![CDATA[bëni marrëdhënie me meshkuj, u zini pusi atyre dhe në tubimet tuaja bëni punët më të ndyra”, populli i tij nuk kishte tjetër përgjigje, përveç se tha: “Na e sill dënimin e Allahut, nëse thua të vërtetën”!]]></translation>
<footnotes></footnotes>
</aya>
<aya number="30">
<translation><![CDATA[Ai tha: “O Zoti im, më ndihmo kundër popullit që bën mbrapshti”!]]></translation>
<footnotes></footnotes>
</aya>
<aya number="31">
<translation><![CDATA[Dhe, pasi të dërguarit Tanë i sollën lajmin e mirë[244] Ibrahimit, i thanë: “Ne do t’i zhdukim banorët e këtij vendbanimi, sepse banorët e tij janë vërtet keqbërës”.]]></translation>
<footnotes><![CDATA[[244] D.m.th. lajmin për lindjen e Is’hakut.]]></footnotes>
</aya>
<aya number="32">
<translation><![CDATA[Ai (Ibrahimi) tha: “Por atje banon edhe Luti!” Ata thanë: “Ne e dimë më mirë kush është atje. Ne do ta shpëtojmë atë dhe familjen e tij, përveç gruas së tij: ajo do të qëndrojë me ata që do të mbesin (për t’u dënuar)”.]]></translation>
<footnotes></footnotes>
</aya>
<aya number="33">
<translation><![CDATA[Kur të dërguarit Tanë (engjëj) shkuan tek Luti, ai u shqetësua dhe u ngushtua (për ata, sepse nuk i mbronte dot). Ata i thanë: “Mos u frikëso dhe mos u brengos! Ne do të të shpëtojmë ty dhe familjen tënde, përveç gruas tënde. Ajo do të mbesë me ata që janë për dënim.]]></translation>
<footnotes></footnotes>
</aya>
<aya number="34">
<translation><![CDATA[Në të vërtetë, Ne do të lëshojmë dënim nga qielli, mbi banorët e këtij vendbanimi[245], ngase ata janë të prishur”.]]></translation>
<footnotes><![CDATA[[245] Bëhet fjalë për qytetin e Sodomës, që ndodhej në Palestinë, në jug të Detit të Vdekur.]]></footnotes>
</aya>
<aya number="35">
<translation><![CDATA[Dhe tashmë Ne e kemi lënë atë një shenjë të dukshme për njerëzit që kuptojnë.]]></translation>
<footnotes></footnotes>
</aya>
<aya number="36">
<translation><![CDATA[Edhe banorëve të Medjenit (i dërguam) vëllanë e tyre, Shuajbin. Ai u tha: “O populli im! Adhuroni Allahun, shpresoni në Ditën e Fundit dhe mos bëni keq në tokë, si ngatërrestarë!”]]></translation>
<footnotes></footnotes>
</aya>
<aya number="37">
<translation><![CDATA[Por, ata e përgënjeshtruan atë, prandaj i goditi një tërmet i tmerrshëm e si pasojë u gdhinë në shtëpitë e tyre të vdekur e të gjunjëzuar.]]></translation>
<footnotes></footnotes>
</aya>
<aya number="38">
<translation><![CDATA[E njëjta gjë u ndodhi edhe fiseve Ad dhe Themud, gjë që ju është bërë e qartë prej (gjurmëve të) banimeve të tyre. Atyre djalli ua kishte zbukuruar veprat e veta dhe i kishte shmangur nga rruga e drejtë, edhe pse qenë largpamës.]]></translation>
<footnotes></footnotes>
</aya>
<aya number="39">
<translation><![CDATA[Kështu ndodhi edhe me Karunin, Faraonin dhe Hamanin! Atyre u vajti Musai me prova të qarta, por ata treguan mendjemadhësi në Tokë dhe nuk i shpëtuan dënimit.]]></translation>
<footnotes></footnotes>
</aya>
<aya number="40">
<translation><![CDATA[Ne të gjithë i dënuam për gjynahun e vet: disave u dërguam furtunë, disa syresh i goditi një zë i tmerrshëm, disa prej tyre i gëlltiti toka dhe të tjerët i përmbyti uji. Allahu nuk u bëri atyre padrejtësi, por ata i bënë padrejtësi vetvetes.[246]]]></translation>
<footnotes><![CDATA[[246] Banorët e Sodomës u shkatërruan nga një ciklon, fisi Themud u godit nga një zë i tmerrshëm, Karuni u gëlltit nga toka, ndërsa populli i Nuhut dhe njerëzit e Faraonit u mbytën në ujë.]]></footnotes>
</aya>
<aya number="41">
<translation><![CDATA[Rasti i atyre, që zgjedhin mbrojtës të tjerë në vend të Allahut, është si rasti i merimangës që zgjedh rrjetën e vet për shtëpi. Por shtëpia më e dobët është pikërisht rrjeta e merimangës. Veç sikur ta dinin ata!]]></translation>
<footnotes></footnotes>
</aya>
<aya number="42">
<translation><![CDATA[Sigurisht, Allahu e di se çfarë adhurojnë ata në vend të Tij; Ai është i Plotfuqishmi, i Gjithëdijshmi.]]></translation>
<footnotes></footnotes>
</aya>
<aya number="43">
<translation><![CDATA[Këta shembuj Ne ua paraqesim njerëzve, por ata nuk i kupton kush, përveç dijetarëve.]]></translation>
<footnotes></footnotes>
</aya>
<aya number="44">
<translation><![CDATA[Allahu i ka krijuar qiejt dhe Tokën me qëllim të plotë. Kjo është një shenjë për besimtarët!]]></translation>
<footnotes></footnotes>
</aya>
<aya number="45">
<translation><![CDATA[Lexo (o Muhamed) atë që të është zbritur ty prej Librit (Kuranit) dhe fale namazin! Vërtet që namazi të ruan nga shthurja dhe nga çdo vepër e shëmtuar dhe vërtet që përmendja e Allahut është më e madhe! Allahu di gjithçka që ju bëni.]]></translation>
<footnotes></footnotes>
</aya>
<aya number="46">
<translation><![CDATA[Diskutoni me ithtarët e Librit vetëm me mënyrën më të mirë, por jo me keqbërësit e tjerë. Dhe thoni: “Ne besojmë në atë që na është zbritur neve dhe në atë që ju është zbritur juve. Zoti ynë dhe Zoti juaj është një - dhe ne Atij i nënshtrohemi si myslimanë”.]]></translation>
<footnotes></footnotes>
</aya>
<aya number="47">
<translation><![CDATA[Kështu, Ne të kemi shpallur ty (Muhamed) Librin (Kuranin). Ata që u kemi dhënë Shkrimet, e besojnë atë. Por ka edhe nga ata (mekas) që e besojnë atë. Shpalljet Tona i mohojnë vetëm jobesimtarët.]]></translation>
<footnotes></footnotes>
</aya>
<aya number="48">
<translation><![CDATA[Para këtij[247], ti (Muhamed) nuk kishe lexuar kurrfarë libri e as që kishe shkruar gjë me dorën tënde; përndryshe, ndjekësit e së pavërtetës do të dyshonin.[248]]]></translation>
<footnotes><![CDATA[[247] D.m.th. Kuranit. 
[248] Profeti Muhamed (a.s.) nuk ka ditur të shkruajë apo të lexojë dhe fakti që ai nuk i njihte Shkrimet e shenjta, ishte pjesë e planit të Allahut për t’iu hequr denigruesve të tij një argument të lehtë për të kundërshtuar natyrën hyjnore të Kuranit. Megjithatë, edhe sot pjesa më e painformuar dhe dashakeqe e orientalistëve perëndimorë pohon se Muhamedi (a.s.) nuk ka bërë gjë tjetër, veçse ia ka adoptuar kulturës arabe revelatat hyjnore të mëparshme. Ky është mjerimi i paditurisë dhe i mosbesimit.]]></footnotes>
</aya>
<aya number="49">
<translation><![CDATA[Përkundrazi! Ai (Kurani) është shpallje e qartë në zemrat e atyre, të cilëve u është dhënë dija. Shpalljet Tona i mohojnë vetëm keqbërësit.]]></translation>
<footnotes></footnotes>
</aya>
<aya number="50">
<translation><![CDATA[Ata thonë: “Përse nuk i janë zbritur (Muhamedit) mrekulli nga Zoti i tij?” Thuaj (o Muhamed): “Mrekullitë janë vetëm tek Allahu; unë jam vetëm një paralajmërues i qartë”.]]></translation>
<footnotes></footnotes>
</aya>
<aya number="51">
<translation><![CDATA[Vallë, a nuk u mjafton atyre që Ne të kemi shpallur ty Librin që u lexohet atyre? Me të vërtetë që në të ka mëshirë dhe këshillë për njerëzit që besojnë.]]></translation>
<footnotes></footnotes>
</aya>
<aya number="52">
<translation><![CDATA[Thuaj: “Allahu mjafton si dëshmitar midis meje dhe jush. Ai di çfarë ka në qiej dhe në Tokë.” Ata që besojnë në trillime dhe nuk besojnë në Allahun, pikërisht ata janë të humburit.]]></translation>
<footnotes></footnotes>
</aya>
<aya number="53">
<translation><![CDATA[Ata kërkojnë prej teje shpejtimin e dënimit. Sikur të mos ishte afati i caktuar, atyre do t’u kishte ardhur dënimi. Me siguri që atyre do t’u vijë papritmas e pa vënë re.]]></translation>
<footnotes></footnotes>
</aya>
<aya number="54">
<translation><![CDATA[Ata kërkojnë prej teje shpejtimin e dënimit, por, në të vërtetë, Xhehenemi do t’i përfshijë të gjithë mohuesit.]]></translation>
<footnotes></footnotes>
</aya>
<aya number="55">
<translation><![CDATA[Ditën, kur do t’i kaplojë dënimi prej së larti dhe prej së poshtmi (engjëlli i ngarkuar me ndëshkimin e fajtorëve), do t’u thotë: “Shijoni dënimin për atë që keni bërë!”]]></translation>
<footnotes></footnotes>
</aya>
<aya number="56">
<translation><![CDATA[O robërit e Mi, që keni besuar! Toka Ime është vërtet e gjerë, andaj më adhuroni vetëm Mua!]]></translation>
<footnotes></footnotes>
</aya>
<aya number="57">
<translation><![CDATA[Çdo shpirt do ta shijojë vdekjen dhe pastaj të gjithë do të ktheheni tek Ne.]]></translation>
<footnotes></footnotes>
</aya>
<aya number="58">
<translation><![CDATA[Ata që besojnë dhe bëjnë vepra të mira, Ne do t’i vendosim në pallatet e Xhenetit, ku rrjedhin lumenj; aty do të qëndrojnë përgjithmonë. Sa i bukur është shpërblimi i atyre që punojnë mirë,]]></translation>
<footnotes></footnotes>
</aya>
<aya number="59">
<translation><![CDATA[e të cilët kanë duruar dhe janë mbështetur te Zoti i tyre.]]></translation>
<footnotes></footnotes>
</aya>
<aya number="60">
<translation><![CDATA[Sa krijesa ka që nuk e mbajnë dot veten me ushqim! Allahu u jep atyre dhe juve! Ai dëgjon dhe di gjithçka.]]></translation>
<footnotes></footnotes>
</aya>
<aya number="61">
<translation><![CDATA[Nëse ti (Muhamed) i pyet ata[249] se kush i ka krijuar qiejt dhe Tokën dhe kush i ka nënshtruar (të rrotullohen) Diellin e Hënën, - me siguri që ata do të të thonë “Allahu!” Atëherë, si po largohen (nga rruga e drejtë)?]]></translation>
<footnotes><![CDATA[[249] Bëhet fjalë për politeistët, të cilët e kanë njohur pothuajse gjithmonë një Qenie Supreme, një Zot Suprem që ishte Krijuesi dhe Rregulluesi i gjithësisë. Banorët e Mekës, në mënyrë të veçantë, e kishin të qartë konceptin e Allahut (i lartmadhëruar qoftë Ai), por për shkak të paditurisë, interesave të ngushta dhe poshtërsisë morale, atyre iu dukej me leverdi që të adhuronin një mori zotash të tjerë.]]></footnotes>
</aya>
<aya number="62">
<translation><![CDATA[Allahu, ia zgjeron furnizimin kujt të dojë nga robërit e Tij, e dikujt ia zvogëlon. Allahu është vërtet i Dijshëm për çdo gjë.]]></translation>
<footnotes></footnotes>
</aya>
<aya number="63">
<translation><![CDATA[Nëse ti i pyet ata se kush e zbret ujin nga qielli dhe nëpërmjet tij e gjallëron tokën pas vdekjes së saj, - me siguri që ata do të të thonë “Allahu!” Thuaj: “Qoftë lëvduar Allahu!” Por, shumica e tyre nuk mendojnë.]]></translation>
<footnotes></footnotes>
</aya>
<aya number="64">
<translation><![CDATA[Jeta e kësaj bote, nuk është gjë tjetër, veçse argëtim dhe lojë. Ndërsa jeta e botës tjetër, pikërisht ajo është jeta e vërtetë. Veç sikur ta dinin!]]></translation>
<footnotes></footnotes>
</aya>
<aya number="65">
<translation><![CDATA[Kur hipin në anije, ata i luten Allahut me devotshmëri të sinqertë, por kur Ai i sjell në tokë shëndoshë e mirë, menjëherë ata i veshin Atij ortakë (në adhurim),]]></translation>
<footnotes></footnotes>
</aya>
<aya number="66">
<translation><![CDATA[për të mohuar atë që u kemi dhënë Ne dhe për t’u kënaqur.[250] Por shpejt do ta marrin vesh!]]></translation>
<footnotes><![CDATA[[250] Pasi kanë shpëtuar nga rreziku i mbytjes, njohja e njëshmërisë së Allahut dhe bindja ndaj rrjedhojave të kësaj njohjeje u kushtojnë shtrenjtë mosbesimtarëve, sepse i pengojnë të lëshohen në kënaqësitë e pasioneve.]]></footnotes>
</aya>
<aya number="67">
<translation><![CDATA[Vallë, a nuk e shohin ata se si Ne u kemi dhënë atyre një vend të shenjtë e të sigurt (Mekën), ndërkohë që njerëzit rreth tij po grabiten? A mos vallë ata besojnë në gjëra të kota, ndërsa dhuntitë e Allahut i mohojnë?!]]></translation>
<footnotes></footnotes>
</aya>
<aya number="68">
<translation><![CDATA[Kush është keqbërës më i madh se ai që trillon gënjeshtra kundër Allahut ose mohon të vërtetën që i ka ardhur?! Vallë, a nuk është Xhehenemi vend për jobesimtarët?!]]></translation>
<footnotes></footnotes>
</aya>
<aya number="69">
<translation><![CDATA[Ata që luftojnë për çështjen Tonë, sigurisht, Ne do t’i udhëzojmë drejt udhëve Tona. Vërtet, Allahu është me punëmirët!]]></translation>
<footnotes></footnotes>
</aya>
</sura>
<sura number="30">
<aya number="1">
<translation><![CDATA[Elif, Lâm, Mîm.]]></translation>
<footnotes></footnotes>
</aya>
<aya number="2">
<translation><![CDATA[U mundën bizantinët,]]></translation>
<footnotes></footnotes>
</aya>
<aya number="3">
<translation><![CDATA[në afërsi të tokës (arabe), por pas thyerjes së tyre, me siguri do të fitojnë]]></translation>
<footnotes></footnotes>
</aya>
<aya number="4">
<translation><![CDATA[brenda disa vjetëve. Me të vërtetë, është vendimi i Allahut, si për të parën dhe për të dytën. Dhe, atë ditë, do të gëzohen besimtarët]]></translation>
<footnotes></footnotes>
</aya>
<aya number="5">
<translation><![CDATA[për ndihmën e Allahut; Ai ndihmon kë të dojë dhe është i Plotfuqishëm e Mëshirëplotë.]]></translation>
<footnotes></footnotes>
</aya>
<aya number="6">
<translation><![CDATA[(Ky është) premtimi i Allahut, e Allahu nuk e thyen premtimin e vet, por shumica e njerëzve nuk e dinë.]]></translation>
<footnotes></footnotes>
</aya>
<aya number="7">
<translation><![CDATA[Ata dinë vetëm anën e dukshme të kësaj jete, ndërsa për jetën tjetër janë të pakujdesshëm.]]></translation>
<footnotes></footnotes>
</aya>
<aya number="8">
<translation><![CDATA[Vallë, a nuk mendojnë ata në vetvete? Allahu ka krijuar qiejt dhe Tokën dhe ato që gjenden në mes tyre - vetëm me qëllim dhe afat të caktuar. E, me të vërtetë, shumica e njerëzve nuk besojnë në takimin me Zotin e tyre.]]></translation>
<footnotes></footnotes>
</aya>
<aya number="9">
<translation><![CDATA[Vallë, a nuk udhëtojnë nëpër botë e të shohin se si kanë përfunduar popujt e mëparshëm? Ata kanë qenë më të fortë se këta dhe tokën e kanë shfrytëzuar dhe punuar më mirë se sa e punojnë këta, e të dërguarit e tyre u kanë sjellë prova të qarta. Nuk ishte Allahu që u bëri atyre padrejtësi, por ata i bënë vetvetes padrejtësi.]]></translation>
<footnotes></footnotes>
</aya>
<aya number="10">
<translation><![CDATA[Pastaj përfundimi i atyre që punuan keq, ka qenë e keqja e madhe (Xhehenemi), ngase i mohonin shpalljet e Allahut dhe talleshin me to.]]></translation>
<footnotes></footnotes>
</aya>
<aya number="11">
<translation><![CDATA[Allahu e fillon krijimin e pastaj e përsërit dhe pastaj tek Ai do të ktheheni.]]></translation>
<footnotes></footnotes>
</aya>
<aya number="12">
<translation><![CDATA[E, atë ditë kur të arrijë Ora, gjynahqarët do të mbesin pa gojë, shpresëkëputur.]]></translation>
<footnotes></footnotes>
</aya>
<aya number="13">
<translation><![CDATA[Ata nuk do të kenë ndërmjetës nga idhujt e vet dhe do t’i mohojnë idhujt e tyre.]]></translation>
<footnotes></footnotes>
</aya>
<aya number="14">
<translation><![CDATA[E, atë ditë kur të arrijë Ora, ata (besimtarët dhe jobesimtarët) do të ndahen.]]></translation>
<footnotes></footnotes>
</aya>
<aya number="15">
<translation><![CDATA[Ata që kanë besuar dhe kanë bërë vepra të mira, do të gëzojnë në kopshtin e Xhenetit,]]></translation>
<footnotes></footnotes>
</aya>
<aya number="16">
<translation><![CDATA[kurse ata që kanë mohuar dhe kanë përgënjeshtruar shenjat Tona dhe takimin në jetën tjetër, do të hidhen në zjarr.]]></translation>
<footnotes></footnotes>
</aya>
<aya number="17">
<translation><![CDATA[Prandaj lavdërojeni Allahun, kur bie muzgu dhe, kur gdhin drita!]]></translation>
<footnotes></footnotes>
</aya>
<aya number="18">
<translation><![CDATA[Për Atë është falënderimi në qiej dhe në Tokë, në mbrëmje dhe në mesditë.]]></translation>
<footnotes></footnotes>
</aya>
<aya number="19">
<translation><![CDATA[Ai krijon të gjallën prej së vdekurës, krijon të vdekurën prej së gjallës dhe e gjallëron tokën pas shkretimit të saj. Në të njëjtën mënyrë do të ktheheni edhe ju në jetë.]]></translation>
<footnotes></footnotes>
</aya>
<aya number="20">
<translation><![CDATA[Një prej shenjave të Tij është që Ai ju krijoi prej dheut, pastaj ja, tashmë ju jeni njerëz të shpërndarë në të gjitha anët.]]></translation>
<footnotes></footnotes>
</aya>
<aya number="21">
<translation><![CDATA[Dhe një prej shenjave të Tij është që prej jush krijoi për ju bashkëshortet tuaja, që të qetësoheni pranë tyre, duke vënë ndërmjet jush dashuri dhe mëshirë. Me të vërtetë, në këtë ka shenja, për njerëzit që mendojnë.]]></translation>
<footnotes></footnotes>
</aya>
<aya number="22">
<translation><![CDATA[Ndërmjet shenjave të Tij janë krijimi i qiejve e i Tokës dhe shumëllojshmëria e gjuhëve dhe e ngjyrave (racave) tuaja. Pa dyshim, në këtë ka shenja për ata që dinë.]]></translation>
<footnotes></footnotes>
</aya>
<aya number="23">
<translation><![CDATA[Të tjera shenja të Tij janë gjumi juaj natën e ditën dhe kërkesa e juaj nga dhuntitë e Tij. Vërtet, në këtë ka shenja për njerëzit që dëgjojnë.]]></translation>
<footnotes></footnotes>
</aya>
<aya number="24">
<translation><![CDATA[Gjithashtu, prej shenjave të Tij janë paraqitja e vetëtimës si frikë e shpresë dhe dërgimi i shiut prej qiellit, që nëpërmjet tij të gjallërohet toka pas shkretimit të saj. Sigurisht, në këtë ka shenja për njerëzit që mendojnë.]]></translation>
<footnotes></footnotes>
</aya>
<aya number="25">
<translation><![CDATA[Dhe një prej shenjave të Tij është që qiejt dhe Toka qëndrojnë sipas urdhrit të Tij, pastaj kur t’ju thërrasë Ai, me një të thirrur, ju përnjëherë do të dilni nga toka (të ringjallur),]]></translation>
<footnotes></footnotes>
</aya>
<aya number="26">
<translation><![CDATA[Atij i përket gjithçka që gjendet në qiej dhe në Tokë. Gjithçka i përulet Atij.]]></translation>
<footnotes></footnotes>
</aya>
<aya number="27">
<translation><![CDATA[Ai e zë fill krijimin dhe Ai e përsërit atë e për Atë kjo është edhe më e lehtë. Atij i përket shembulli më i lartë në qiej dhe në Tokë. Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="28">
<translation><![CDATA[Ai ju ka sjellë një shembull nga vetë jeta juaj: A janë skllevërit tuaj pjesëtarë të barabartë me ju në pasurinë, që Ne ju kemi dhënë juve dhe, a u frikësoheni atyre ashtu, siç i frikësoheni njëri tjetrit? Ja, kështu Ne ua shpjegojmë shenjat Tona njerëzve që mendojnë.]]></translation>
<footnotes></footnotes>
</aya>
<aya number="29">
<translation><![CDATA[Por, keqbërësit, nga padituria ndjekin qejfet e veta. Atëherë, kush do ta udhëzojë atë që e ka lënë të humbur Allahu? Për njerëz të tillë nuk ka kurrfarë ndihmësi.]]></translation>
<footnotes></footnotes>
</aya>
<aya number="30">
<translation><![CDATA[Drejtohu me përkushtim në fenë e pastër monoteiste, natyrën fillestare, në të cilën Allahu i ka krijuar njerëzit. S’ka ndryshim të krijimit të Allahut. Kjo është feja e drejtë, por shumica e njerëzve nuk e dinë.]]></translation>
<footnotes></footnotes>
</aya>
<aya number="31">
<translation><![CDATA[Drejtojuni Atij me pendesë, frikësojuni Atij dhe falni namazin e mos u bëni si ata, që i shoqërojnë Atij diçka tjetër (në adhurim),]]></translation>
<footnotes></footnotes>
</aya>
<aya number="32">
<translation><![CDATA[si ata, që fenë e vet e kanë përçarë dhe janë ndarë në grupe, e ku çdo grup është i kënaqur me atë që ka.]]></translation>
<footnotes></footnotes>
</aya>
<aya number="33">
<translation><![CDATA[Kur njerëzit i godet ndonjë e keqe, ata i luten Zotit të vet, duke iu kthyer me pendesë, e pastaj, kur Ai u jep të shijojnë mëshirën e Tij, atëherë një pjesë e tyre i shoqërojnë Zotit të vet diçka tjetër (në adhurim),]]></translation>
<footnotes></footnotes>
</aya>
<aya number="34">
<translation><![CDATA[për ta mohuar atë që u kemi dhënë Ne. Le të kënaqen, sepse së shpejti do ta marrin vesh!]]></translation>
<footnotes></footnotes>
</aya>
<aya number="35">
<translation><![CDATA[A mos vallë Ne u kemi dërguar atyre shpallje, që u flet për idhujt që m’i shoqëronin Mua (në adhurim)?]]></translation>
<footnotes></footnotes>
</aya>
<aya number="36">
<translation><![CDATA[Kur Ne u japim njerëzve ta shijojnë dhuntinë, ata gëzohen me të e, kur i godet fatkeqësia për atë që kanë bërë me duart e tyre, atëherë e humbin shpresën.]]></translation>
<footnotes></footnotes>
</aya>
<aya number="37">
<translation><![CDATA[Vallë, a nuk dinë ata se Allahu ia zgjeron furnizimin dhe ia ngushton kujt të dojë?! Me të vërtetë, këtu ka një shenjë për njerëzit që besojnë.]]></translation>
<footnotes></footnotes>
</aya>
<aya number="38">
<translation><![CDATA[Jepja të drejtën e tij të afërmit, edhe të varfrit, edhe udhëtarit! Kjo është më e mirë për ata që e duan kënaqësinë e Allahut. Pikërisht ata do të jenë të fituarit.]]></translation>
<footnotes></footnotes>
</aya>
<aya number="39">
<translation><![CDATA[Ato që i jepni dhuratë për t’jua shtuar (pasurinë tuaj) përmes pasurisë së njerëzve të tjerë (duke jua kthyer dhuratën me një më të mirë), nuk do të shtohen tek Allahu (s’do të ketë shpërblim), kurse kur të jepni si bamirësi, për të arritur kënaqësinë e Allahut, do t’ju shumëfishohen (të mirat).]]></translation>
<footnotes></footnotes>
</aya>
<aya number="40">
<translation><![CDATA[Allahu është Ai që ju ka krijuar e ju ka dhënë ushqim; pastaj ju sjell vdekjen e pastaj ju ringjall. A ka ndonjë nga idhujt tuaj që bën diçka të tillë? Ai qoftë i lavdëruar dhe i lartësuar mbi gjithçka, që ia shoqërojnë Atij (në adhurim)!]]></translation>
<footnotes></footnotes>
</aya>
<aya number="41">
<translation><![CDATA[Shkatërrimi në tokë dhe në det është shfaqur si pasojë e punëve të këqija të njerëzve, kështu që (Allahu) do t’i bëjë “të shijojnë” pjesë nga ajo që kanë punuar, me qëllim që ata të kthehen (në përmirësim).]]></translation>
<footnotes></footnotes>
</aya>
<aya number="42">
<translation><![CDATA[Thuaj (o Muhamed): “Udhëtoni nëpër botë e shikoni si ka qenë përfundimi i atyre para jush”. Shumica e tyre kanë qenë idhujtarë.]]></translation>
<footnotes></footnotes>
</aya>
<aya number="43">
<translation><![CDATA[Drejtohu ti me përkushtim në fenë e drejtë, para se të vijë prej Allahut Dita, e cila nuk mund të shtyhet. Atë ditë, njerëzit do të ndahen:]]></translation>
<footnotes></footnotes>
</aya>
<aya number="44">
<translation><![CDATA[ata që nuk kanë besuar, do të mbajnë pasojat e mohimit, kurse ata që kanë bërë vepra të mira, i kanë përgatitur vetes (të mira).]]></translation>
<footnotes></footnotes>
</aya>
<aya number="45">
<translation><![CDATA[Ata që kanë besuar dhe kanë bërë vepra të mira, Allahu do t’i shpërblejë nga dhuntitë e Veta. Në të vërtetë, Ai nuk i do mohuesit.]]></translation>
<footnotes></footnotes>
</aya>
<aya number="46">
<translation><![CDATA[Dhe, një prej shenjave të Tij, është dërgimi i erërave mbartëse të lajmeve të mira (shiut), që t’ju bëjë të shijoni nga mëshira e Tij, që anija të lundrojë me urdhrin e Tij, që të kërkoni nga dhuntia e Tij dhe që të jeni mirënjohës.]]></translation>
<footnotes></footnotes>
</aya>
<aya number="47">
<translation><![CDATA[Pa dyshim, Ne kemi nisur të dërguar para teje te popujt e tyre. Ata u paraqitën me prova të qarta, por popujt i mohuan, prandaj Ne i ndëshkuam keqbërësit. Është detyra Jonë që t’i ndihmojmë besimtarët.]]></translation>
<footnotes></footnotes>
</aya>
<aya number="48">
<translation><![CDATA[Allahu është ai që i dërgon erërat, që ato t’i lëvizin retë, pastaj i shpërndan ato nëpër qiell si të dojë dhe i copëton ato pjesë-pjesë, e ti sheh shiun, si bie prej tyre. Kur ua çon kujt të dojë nga robërit e Vet, atëherë ata gëzohen përnjëherësh,]]></translation>
<footnotes></footnotes>
</aya>
<aya number="49">
<translation><![CDATA[edhe pse, me të vërtetë, para se t’u vinte shiu, ishin të dëshpëruar.]]></translation>
<footnotes></footnotes>
</aya>
<aya number="50">
<translation><![CDATA[Andaj, shikoji gjurmët e mëshirës së Allahut, si e gjallëron tokën pas shkretimit të saj. Vërtet, Ai do t’i ringjallë edhe të vdekurit, se Ai është i Fuqishëm për çdo gjë.]]></translation>
<footnotes></footnotes>
</aya>
<aya number="51">
<translation><![CDATA[Edhe sikur Ne të dërgonim furtunë, e jobesimtarët të shihnin që çdo gjë të zverdhej, edhe pas kësaj ata do të mbeteshin mohues të dhuntive.]]></translation>
<footnotes></footnotes>
</aya>
<aya number="52">
<translation><![CDATA[Me të vërtetë, ti (Muhamed) nuk mund të bësh që “i vdekuri” apo “i shurdhri” të dëgjojnë thirrjen, kur ata ta kthejnë shpinën duke u larguar!]]></translation>
<footnotes></footnotes>
</aya>
<aya number="53">
<translation><![CDATA[Ti nuk mund ta udhëzosh të verbrin të dalë nga humbja e tij! Ti mund të bësh që të dëgjojnë vetëm ata që besojnë në shpalljet Tona. Ata janë myslimanë të vërtetë.]]></translation>
<footnotes></footnotes>
</aya>
<aya number="54">
<translation><![CDATA[Allahu është ai që ju ka krijuar ju të dobët, pastaj, pas dobësisë, ju ka bërë të fuqishëm e, pas fuqisë, ju bën të dobët dhe të thinjur. Ai krijon çfarë të dojë; Ai është i Gjithëdijshëm dhe i Fuqishëm për çdo gjë.]]></translation>
<footnotes></footnotes>
</aya>
<aya number="55">
<translation><![CDATA[Ditën, kur të vijë Ora (e Kiametit), keqbërësit do të betohen se kanë qëndruar (në tokë) veçse për një kohë të shkurtër. Kështu ata shmangen nga e Vërteta.]]></translation>
<footnotes></footnotes>
</aya>
<aya number="56">
<translation><![CDATA[Ata, të cilëve u është dhënë dituria dhe besimi, do të thonë: “Ju, me të vërtetë, keni qëndruar aq sa ju ka caktuar Allahu në Libër - deri në Ditën e ringjalljes, - e ja kjo është Dita e ringjalljes, por ju nuk e keni ditur”.]]></translation>
<footnotes></footnotes>
</aya>
<aya number="57">
<translation><![CDATA[Atë Ditë, atyre që kanë bërë padrejtësi, nuk do t’u bëjë dobi shfajësimi, as nuk do t’u lejohet që të kërkojnë falje.]]></translation>
<footnotes></footnotes>
</aya>
<aya number="58">
<translation><![CDATA[Pa dyshim, në këtë Kuran, Ne u kemi sjellë njerëzve gjithfarë shembujsh. Por, sikur ti (Muhamed) t’u sjellësh atyre çfarëdo mrekullie, jobesimtarët me siguri, do të thonë: “Ju jeni vetëm shpifës”.]]></translation>
<footnotes></footnotes>
</aya>
<aya number="59">
<translation><![CDATA[Ja, kështu, Allahu ua vulos zemrat atyre që nuk dinë.]]></translation>
<footnotes></footnotes>
</aya>
<aya number="60">
<translation><![CDATA[Duro (o Muhamed), se, me siguri, premtimi i Allahut është i vërtetë dhe s’ke pse të humbasësh durimin kurrsesi nga ata që nuk besojnë!]]></translation>
<footnotes></footnotes>
</aya>
</sura>
<sura number="31">
<aya number="1">
<translation><![CDATA[Elif, Lâm, Mîm.]]></translation>
<footnotes></footnotes>
</aya>
<aya number="2">
<translation><![CDATA[Këto janë vargje të Librit plot Urtësi,]]></translation>
<footnotes></footnotes>
</aya>
<aya number="3">
<translation><![CDATA[udhërrëfyes dhe mëshirë për punëmirët,]]></translation>
<footnotes></footnotes>
</aya>
<aya number="4">
<translation><![CDATA[që kryejnë namazin, japin zekatin dhe besojnë bindshëm në jetën tjetër.]]></translation>
<footnotes></footnotes>
</aya>
<aya number="5">
<translation><![CDATA[Këta janë udhëzuar nga Zoti i tyre dhe vetëm këta janë të shpëtuar.]]></translation>
<footnotes></footnotes>
</aya>
<aya number="6">
<translation><![CDATA[Ka disa njerëz që sajojnë tregime të kota, për të shmangur (të tjerët) nga rruga e Allahut me paditurinë e tyre e për t’u tallur me të. Njerëz të tillë i pret dënimi poshtërues.]]></translation>
<footnotes></footnotes>
</aya>
<aya number="7">
<translation><![CDATA[Kur ndonjërit prej tyre i lexohen shpalljet Tona, ai e kthen shpinën me mendjemadhësi, sikur nuk i ka dëgjuar, sikur i janë shurdhuar veshët. Andaj, jepu lajmin e dënimit të dhembshëm.]]></translation>
<footnotes></footnotes>
</aya>
<aya number="8">
<translation><![CDATA[Me të vërtetë, ata që besojnë dhe bëjnë vepra të mira, do të gjenden në kopshtet e dhuntisë,]]></translation>
<footnotes></footnotes>
</aya>
<aya number="9">
<translation><![CDATA[në të cilat do të qëndrojnë përherë. Premtimi i Allahut është i vërtetë; Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="10">
<translation><![CDATA[Ai i ka krijuar qiejt pa shtylla të dukshme, ka vënë male të palëvizshme në Tokë, që ju të mos lëkundeni dhe ka shpërndarë në të gjithfarë gjallesash. Ne e zbresim ujin nga qielli dhe, nëpërmjet tij, kemi bërë të mbijë çdo lloj (bime) i mirë.]]></translation>
<footnotes></footnotes>
</aya>
<aya number="11">
<translation><![CDATA[Ky është krijimi i Allahut! Më tregoni çfarë kanë krijuar të tjerët pos Tij? Asgjë, por keqbërësit janë vërtet në humbje të plotë.]]></translation>
<footnotes></footnotes>
</aya>
<aya number="12">
<translation><![CDATA[Ne i dhamë Lukmanit urtësinë (duke i thënë): “Falënderoje Allahun! Kush është falënderues, e bën për të mirën e vet dhe, kush mohon, ta dijë se vërtet Allahu është i Vetëmjaftueshëm dhe i Denjë për lavdërim”.]]></translation>
<footnotes></footnotes>
</aya>
<aya number="13">
<translation><![CDATA[(Kujtoje) kur Lukmani i tha të birit, duke e këshilluar: “O djali im, mos i shoqëro Allahut asgjë (në adhurim)! Pa dyshim, idhujtaria është një padrejtësi shumë e madhe”.]]></translation>
<footnotes></footnotes>
</aya>
<aya number="14">
<translation><![CDATA[Ne e kemi urdhëruar njeriun që t’i nderojë prindërit e vet. Nëna e ka mbartur atë, duke duruar mundim pas mundimi, e ndarja e tij (nga gjiri) është brenda dy vjetësh. Ne i thamë atij: “Bëhu falënderues ndaj Meje dhe prindërve të tu! Tek Unë do të ktheheni të gjithë”.]]></translation>
<footnotes></footnotes>
</aya>
<aya number="15">
<translation><![CDATA[Nëse ata orvaten, që të më shoqërosh Mua (në adhurim) diçka, për të cilën ti nuk ke dijeni, mos i dëgjo, por sillu mirë me ata në këtë jetë dhe ndiq rrugën e atij që drejtohet tek Unë me devotshmëri; pastaj, tek Unë do të ktheheni dhe Unë do t’ju lajmëroj për atë që keni bërë.]]></translation>
<footnotes></footnotes>
</aya>
<aya number="16">
<translation><![CDATA[“O djali im, edhe veprën e rëndë sa kokrra e sinapit që ndodhet në shkëmb, në qiej apo në tokë, Allahu do ta nxjerrë në shesh. Me të vërtetë, Allahu njeh mirë çdo imtësi dhe i di të gjitha fshehtësitë.]]></translation>
<footnotes></footnotes>
</aya>
<aya number="17">
<translation><![CDATA[O djali im, kryeje namazin, urdhëroje të mirën, pengoje të keqen dhe bëhu i durueshëm për çfarëdo që të godet! Me të vërtetë, ky është thelbi i patundur i të gjitha punëve!]]></translation>
<footnotes></footnotes>
</aya>
<aya number="18">
<translation><![CDATA[Mos i trajto njerëzit me nënçmim dhe mos ec në tokë me mendjemadhësi, se Allahu nuk i do mendjemëdhenjtë e mburracakët!]]></translation>
<footnotes></footnotes>
</aya>
<aya number="19">
<translation><![CDATA[Ec me kujdes e i përmbajtur dhe fol me zë të ulët; se zëri më i vrazhdë është zëri i gomarit”!]]></translation>
<footnotes></footnotes>
</aya>
<aya number="20">
<translation><![CDATA[A nuk shihni se si Allahu jua ka bërë të mundur t’i shfrytëzoni të gjitha ato që gjenden në qiej dhe në Tokë dhe ju ka mbuluar me dhuntitë e Tij të dukshme e të padukshme? E megjithatë, disa njerëz polemizojnë për Allahun pa kurrfarë dijenie, pa kurrfarë rrëfyesi dhe pa libër ndriçues.]]></translation>
<footnotes></footnotes>
</aya>
<aya number="21">
<translation><![CDATA[Kur atyre u thuhet: “Ndiqni atë që ju ka shpallur Allahu!”, ata thonë: “Jo, ne ndjekim fenë e të parëve tanë”. Kështu është, edhe pse djalli i thërret ata në dënimin e Zjarrit!]]></translation>
<footnotes></footnotes>
</aya>
<aya number="22">
<translation><![CDATA[Kush i dorëzohet Allahut, me tërë qenien e tij, duke qenë punëmirë, ai është kapur për vegën më të fortë. Tek Allahu do të kthehet çdo gjë.]]></translation>
<footnotes></footnotes>
</aya>
<aya number="23">
<translation><![CDATA[Sa për ata që nuk besojnë, ti (o Muhamed), mos u brengos nga mohimi i tyre. Ata do të kthehen te Ne, e Ne do t’i njoftojmë për atë që kanë bërë. Me të vërtetë, Allahu di ç’ka në zemrat e njerëzve.]]></translation>
<footnotes></footnotes>
</aya>
<aya number="24">
<translation><![CDATA[Ne ata do t’i kënaqim përkohësisht (në këtë botë) e pastaj do t’i hedhim në dënimin e ashpër (në botën tjetër).]]></translation>
<footnotes></footnotes>
</aya>
<aya number="25">
<translation><![CDATA[Nëse ti (o Muhamed) i pyet ata[251]: “Kush i ka krijuar qiejt dhe Tokën?”, me siguri që do të të thonë: “Allahu!”. Atëherë ti thuaju: “Qoftë lavdëruar Allahu!” Por, shumica e tyre nuk dinë.]]></translation>
<footnotes><![CDATA[[251] D.m.th. idhujtarët e Mekës.]]></footnotes>
</aya>
<aya number="26">
<translation><![CDATA[Allahut i përket gjithçka, që gjendet në qiej dhe në Tokë. Vërtet, Allahu është i Vetëmjaftueshmi dhe i Denji për lavdërim.]]></translation>
<footnotes></footnotes>
</aya>
<aya number="27">
<translation><![CDATA[Sikur të gjithë drurët, që gjenden në Tokë, të ishin pena e deti bojë shkrimi e t’i shtohen atij edhe shtatë dete të tjera, nuk do të shtereshin fjalët e Allahut. Pa dyshim, Allahu është i Plotfuqishmi dhe i Urti.]]></translation>
<footnotes></footnotes>
</aya>
<aya number="28">
<translation><![CDATA[Krijimi dhe ringjallja e të gjithë juve është njësoj si krijimi i një njeriu të vetëm. Vërtet, Allahu i dëgjon dhe i sheh të gjitha.]]></translation>
<footnotes></footnotes>
</aya>
<aya number="29">
<translation><![CDATA[A nuk shihni se Allahu e kthen natën në ditë dhe ditën në natë, se e ka nënshtruar Diellin dhe Hënën e secili lëviz për një kohë të caktuar dhe se Allahu e di mirë çfarë punoni ju?!]]></translation>
<footnotes></footnotes>
</aya>
<aya number="30">
<translation><![CDATA[Kjo është kështu, sepse Allahu është e Vërteta, ndërsa çfarë adhurohet në vend të Tij, është e rreme dhe se Allahu është i Lartësuar dhe i Madhërishëm.]]></translation>
<footnotes></footnotes>
</aya>
<aya number="31">
<translation><![CDATA[A nuk e shihni se anijet lundrojnë nëpër det me dhuntinë e Allahut, për t’ju treguar disa nga mrekullitë e Veta? Këto janë vërtet tregues për çdo njeri të duruar dhe mirënjohës.]]></translation>
<footnotes></footnotes>
</aya>
<aya number="32">
<translation><![CDATA[Kur ata i mbulon vala si pëlhurë, e thërrasin Allahun me devotshmëri të çiltër. Por sapo Ai i shpëton, duke i kthyer ata në tokë, një pjesë e tyre lëkunden (ndërmjet besimit dhe mosbesimit). Në të vërtetë, shpalljet dhe mrekullitë Tona i mohojnë vetëm mashtruesit dhe mosmirënjohësit.]]></translation>
<footnotes></footnotes>
</aya>
<aya number="33">
<translation><![CDATA[O njerëz! Frikësojuni Zotit tuaj dhe frikësojuni Ditës, kur prindi nuk do të mund ta ndihmojë aspak fëmijën e vet, e as fëmija nuk do të mund ta ndihmojë sado pak prindin e vet! Premtimi i Allahut është vërtet i sigurt, prandaj mos e lini jetën e kësaj bote t’ju mashtrojë dhe as djallin mos e lini t’ju mashtrojë për Allahun.]]></translation>
<footnotes></footnotes>
</aya>
<aya number="34">
<translation><![CDATA[Pa dyshim, vetëm Allahu e di Orën e caktuar. Ai e zbret shiun dhe e di ç’ka në barkun e shtatzënës. Asnjë njeri nuk di ç’do të fitojë nesër dhe askush nuk di se në ç’vend do të vdesë. Me të vërtetë, Allahu është i Gjithëdijshëm dhe Njohës i çdo gjëje.]]></translation>
<footnotes></footnotes>
</aya>
</sura>
<sura number="32">
<aya number="1">
<translation><![CDATA[Elif, Lâm, Mîm.]]></translation>
<footnotes></footnotes>
</aya>
<aya number="2">
<translation><![CDATA[Shpallja e këtij Libri, pa asnjë dyshim, është nga Zoti i botëve.]]></translation>
<footnotes></footnotes>
</aya>
<aya number="3">
<translation><![CDATA[Ata thonë: “Ai[252] e ka trilluar atë! Jo, ajo është e Vërteta nga Zoti yt për të paralajmëruar popullin, të cilit para teje nuk i ka ardhur kurrfarë paralajmëruesi, që të shkojë në rrugë të drejtë.]]></translation>
<footnotes><![CDATA[[252] Profeti Muhamed (a.s.).]]></footnotes>
</aya>
<aya number="4">
<translation><![CDATA[Allahu është Ai që ka krijuar qiejt dhe Tokën dhe çdo gjë që gjendet midis tyre, për gjashtë ditë, pastaj është ngritur mbi Fron. Ju nuk keni as ndihmës, as ndërmjetësues tjetër përveç Atij. Vallë, a nuk po vini vesh?]]></translation>
<footnotes></footnotes>
</aya>
<aya number="5">
<translation><![CDATA[Ai drejton çdo çështje, prej qiellit deri në Tokë, pastaj ato kthehen tek Ai në ditën, gjatësia e së cilës është një mijë vjet sipas llogaritjes suaj.]]></translation>
<footnotes></footnotes>
</aya>
<aya number="6">
<translation><![CDATA[Është Ai që i di gjërat e padukshme dhe të dukshme. Ai është i Plotfuqishmi dhe Mëshirëploti,]]></translation>
<footnotes></footnotes>
</aya>
<aya number="7">
<translation><![CDATA[i Cili ka përsosur çdo gjë që ka krijuar. Ai e ka filluar krijimin e njeriut prej baltës.]]></translation>
<footnotes></footnotes>
</aya>
<aya number="8">
<translation><![CDATA[Pastaj bëri që pasardhësit e tij të krijohen prej një pike të lëngut të shpërfillur,]]></translation>
<footnotes></footnotes>
</aya>
<aya number="9">
<translation><![CDATA[së cilës pastaj i dha trajtë dhe i fryu shpirtin e krijuar prej Tij. Ai ju ka dhënë dëgjimin, shikimin dhe zemrën, por pak prej jush janë mirënjohës.]]></translation>
<footnotes></footnotes>
</aya>
<aya number="10">
<translation><![CDATA[Ata thonë: “Vallë, pasi të humbasim nën tokë, përsëri do të ngjallemi?” Vërtet, ata nuk besojnë se do të takohen me Zotin e tyre.]]></translation>
<footnotes></footnotes>
</aya>
<aya number="11">
<translation><![CDATA[Thuaju: “Shpirtin do t’jua marrë engjëlli i vdekjes, i cili është caktuar për ju, e pastaj do të ktheheni te Zoti juaj”.]]></translation>
<footnotes></footnotes>
</aya>
<aya number="12">
<translation><![CDATA[Sikur t’i shohësh keqbërësit se si para Zotit të tyre kokulur do të thonë: “O Zoti ynë, pamë dhe dëgjuam, andaj, kthena (në atë botë) që të bëjmë vepra të mira! Ne tashmë besojmë me bindje”!]]></translation>
<footnotes></footnotes>
</aya>
<aya number="13">
<translation><![CDATA[Sikur Ne të donim, do t’ia jepnim secilit udhëzimin e tij, por do të përmbushet Fjala Ime: “Me të vërtetë, do ta mbush Xhehenemin me xhinde dhe njerëz bashkërisht!”]]></translation>
<footnotes></footnotes>
</aya>
<aya number="14">
<translation><![CDATA[(Ne do t’u themi atyre): “Shijoni dënimin, sepse nuk e keni besuar takimin e kësaj dite. Në të vërtetë, Ne ju kemi braktisur, prandaj shijoni dënimin e përhershëm për atë që keni bërë!”]]></translation>
<footnotes></footnotes>
</aya>
<aya number="15">
<translation><![CDATA[Shpalljet Tona i besojnë vetëm ata të cilët, kur u përmenden, bien në sexhde, dhe të cilët e madhërojnë Zotin e tyre, e lavdërojnë dhe nuk bëhen mendjemëdhenj.]]></translation>
<footnotes></footnotes>
</aya>
<aya number="16">
<translation><![CDATA[Ata ngrihen nga shtrati, i luten Zotit të tyre me frikë e shpresë dhe japin nga ajo që iu kemi dhënë Ne.]]></translation>
<footnotes></footnotes>
</aya>
<aya number="17">
<translation><![CDATA[Askush nuk di se çfarë gëzimesh janë fshehur për ata (në jetën tjetër), si shpërblim për punët e mira që kanë bërë.]]></translation>
<footnotes></footnotes>
</aya>
<aya number="18">
<translation><![CDATA[Vallë! A është besimtari njësoj si keqbërësi? Jo, ata nuk janë të barabartë.]]></translation>
<footnotes></footnotes>
</aya>
<aya number="19">
<translation><![CDATA[Ata që besojnë dhe bëjnë vepra të mira, do të kenë Xhenetin- Strehim, si shpërblim për punët (e mira) që kanë bërë.]]></translation>
<footnotes></footnotes>
</aya>
<aya number="20">
<translation><![CDATA[Ndërsa ata që nuk besojnë e që bëjnë keq, vendbanim i tyre do të jetë zjarri. Sa herë që do të duan të dalin nga ai, do të kthehen në të dhe do t’u thuhet: “Shijoni dënimin e zjarrit, të cilin e mohonit!”]]></translation>
<footnotes></footnotes>
</aya>
<aya number="21">
<translation><![CDATA[Dhe, Ne do të bëjmë që të shijojnë një dënim më të lehtë në këtë jetë, para dënimit më të madh në jetën e përtejme, me qëllim që të kthehen në rrugën e drejtë.]]></translation>
<footnotes></footnotes>
</aya>
<aya number="22">
<translation><![CDATA[Kush është më i padrejtë se ai që, kur i përmenden shpalljet e Zotit të tij, nuk ua vë veshin atyre? Vërtet, Ne do të hakmerremi ndaj keqbërësve!]]></translation>
<footnotes></footnotes>
</aya>
<aya number="23">
<translation><![CDATA[Ne i dhamë Musait Librin (Teuratin) - prandaj mos dysho në takimin me atë[253] - dhe e bëmë atë udhërrëfyes për bijtë e Israilit.]]></translation>
<footnotes><![CDATA[[253] Pra, mos dysho o Muhamed në takimin me Musain gjatë udhëtimit në qiell Natës e Isrâ-s dhe të Mi‘râxh-it.]]></footnotes>
</aya>
<aya number="24">
<translation><![CDATA[Ne zgjodhëm prej tyre prijës, të cilët udhëzonin me urdhrat Tanë, për sa kohë që ishin të durueshëm dhe besonin bindshëm.]]></translation>
<footnotes></footnotes>
</aya>
<aya number="25">
<translation><![CDATA[Me të vërtetë, Zoti yt do të gjykojë midis tyre Ditën e Kiametit, për çështjet në të cilat kishin mosmarrëveshje.]]></translation>
<footnotes></footnotes>
</aya>
<aya number="26">
<translation><![CDATA[A nuk e kanë të qartë ata, se sa popuj i kemi shkatërruar Ne para tyre; nëpër vendbanimet e të cilëve ecin? Me të vërtetë, në këto ka shenja paralajmëruese, por ata nuk po vënë vesh.]]></translation>
<footnotes></footnotes>
</aya>
<aya number="27">
<translation><![CDATA[A nuk e shohin ata, se Ne e dërgojmë ujin në tokën e shkretuar, e nëpërmjet tij bëjmë që të rriten bimët, me të cilat ushqehen bagëtitë e tyre dhe ata vetë?! A nuk kanë sy për të parë?!]]></translation>
<footnotes></footnotes>
</aya>
<aya number="28">
<translation><![CDATA[Ata pyesin: “Kur do të vijë Gjykimi, nëse thoni të vërtetën?”]]></translation>
<footnotes></footnotes>
</aya>
<aya number="29">
<translation><![CDATA[Thuaju: “Ditën e gjykimit nuk do t’u bëjë dobi mohuesve besimi i tyre e as që do t’u jepet afat”.]]></translation>
<footnotes></footnotes>
</aya>
<aya number="30">
<translation><![CDATA[Andaj, mos ua vër veshin atyre dhe prit, edhe ata, me të vërtetë, po presin!]]></translation>
<footnotes></footnotes>
</aya>
</sura>
<sura number="33">
<aya number="1">
<translation><![CDATA[O i Dërguar! Kije frikë Allahun dhe mos i dëgjo jobesimtarët dhe hipokritët! Me të vërtetë, Allahu është i Urtë dhe i Gjithëdijshëm.]]></translation>
<footnotes></footnotes>
</aya>
<aya number="2">
<translation><![CDATA[Bindju asaj që të është shpallur ty nga Zoti yt, se vërtet, Allahu e di mirë se çfarë bëni!]]></translation>
<footnotes></footnotes>
</aya>
<aya number="3">
<translation><![CDATA[Mbështetu tek Allahu; Allahu të mjafton si mbrojtës!]]></translation>
<footnotes></footnotes>
</aya>
<aya number="4">
<translation><![CDATA[Allahu nuk i ka dhënë asnjë njeriu dy zemra në kraharor. Ai nuk i konsideron gratë, që ju i ndani si nënat tuaja[254] e as fëmijët tuaj të birësuar nuk i konsideron si bij të vërtetë. Këto janë vetëm fjalë që dalin prej gojës suaj, kurse Allahu thotë të vërtetën dhe udhëzon në rrugë të drejtë.]]></translation>
<footnotes><![CDATA[[254] Vargu aludon për shprehjen “Më je bërë si shpina e nënës sime”, të cilën arabët paganë e përdornin si deklaratë divorci.]]></footnotes>
</aya>
<aya number="5">
<translation><![CDATA[Thërritini të birësuarit sipas etërve të tyre! Kjo është më e drejtë në sytë e Allahut. Në qoftë se nuk e dini emrin e etërve të tyre, konsiderojini ata si vëllezërit tuaj të besimit dhe si të mitur nën tutelën tuaj. Nuk është gjynah nëse gaboni, por është gjynah, kur zemrat tuaja bëjnë faj me qëllim. Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="6">
<translation><![CDATA[I Dërguari është më i afërt për besimtarët, sesa ata për njëri-tjetrin; gratë e tij janë (si) nënat e tyre. Sipas Librit të Allahut, pjesëtarët e farefisit janë më të afërt për njëri-tjetrin[255], sesa besimtarët e tjerë dhe të mërguarit[256], përveç rastit kur doni t’u bëni ndonjë të mirë miqve tuaj të afërt (me anë të testamentit). Kjo është shënuar në Libër.]]></translation>
<footnotes><![CDATA[[255] Për sa i përket trashëgimisë dhe të drejtave të tjera që rrjedhin nga afërsia e gjakut.
[256] D.m.th. ndjekësit e Profetit (a.s.) nga Meka në Medinë.]]></footnotes>
</aya>
<aya number="7">
<translation><![CDATA[Ne lidhëm besën me ty (o Muhamed) siç bëmë me profetët e tjerë: me Nuhun, Ibrahimin, Musain dhe Isain, të birin e Merjemes. Ne lidhëm me ata një besë solemne,]]></translation>
<footnotes></footnotes>
</aya>
<aya number="8">
<translation><![CDATA[që Allahu të mund t’i pyesë të sinqertët për besnikërinë e tyre. Ndërsa për mohuesit Ai ka përgatitur dënim të dhembshëm.]]></translation>
<footnotes></footnotes>
</aya>
<aya number="9">
<translation><![CDATA[O besimtarë! Kujtoni dhuntinë e Allahut kur ju erdhi një ushtri (idhujtarësh),[257] e Ne dërguam mbi ata erë dhe një ushtri (engjëjsh) që ju nuk e shihnit; ndërsa Allahu i sheh të gjitha ato që bëni ju.]]></translation>
<footnotes><![CDATA[[257] Bëhet fjalë për betejën e Hendekut, të zhvilluar në vitin 5 h / 627 e.s.]]></footnotes>
</aya>
<aya number="10">
<translation><![CDATA[Ata ju sulmuan nga lart dhe nga poshtë, kështu që sytë tuaj u errësuan, zemrat ju erdhën në fyt dhe besimi juaj tek Allahu u lëkund.]]></translation>
<footnotes></footnotes>
</aya>
<aya number="11">
<translation><![CDATA[Aty besimtarët u vunë në provë dhe u tronditën si nga një tronditje e fuqishme.]]></translation>
<footnotes></footnotes>
</aya>
<aya number="12">
<translation><![CDATA[Por hipokritët dhe ata me zemra të sëmura e të dobëta, thanë: “Allahu dhe i Dërguari i Tij nuk na kanë premtuar asgjë, pos mashtrimit”!]]></translation>
<footnotes></footnotes>
</aya>
<aya number="13">
<translation><![CDATA[Dhe një grup prej tyre tha: “O banorët e Jethribit[258], s’ka qëndrim këtu për ju, andaj kthehuni!” Një grup tjetër nga ata kërkoi leje prej të Dërguarit, duke thënë: “Në të vërtetë, shtëpitë tona janë të pambrojtura”! Por ato nuk ishin të pambrojtura. Ata donin vetëm të iknin.]]></translation>
<footnotes><![CDATA[[258] Emri i Medinës para emigrimit të Profetit Muhamed (a.s.) në të.]]></footnotes>
</aya>
<aya number="14">
<translation><![CDATA[Sikur armiku t’i pushtonte ata nga të gjitha anët e t’u kërkonte që të bëheshin idhujtarë, ata do të bëheshin duke ngurruar fare pak.]]></translation>
<footnotes></footnotes>
</aya>
<aya number="15">
<translation><![CDATA[Ndërsa më parë i qenë betuar Allahut, se nuk do të zmbrapseshin. Për këtë besëlidhje me Allahun do të përgjigjen!]]></translation>
<footnotes></footnotes>
</aya>
<aya number="16">
<translation><![CDATA[Thuaju: “Nuk do t’ju bëjë dobi të ikurit, nëse ikni prej vdekjes apo vrasjes. Edhe atëherë, ju do të kënaqeni vetëm për pak kohë!”]]></translation>
<footnotes></footnotes>
</aya>
<aya number="17">
<translation><![CDATA[Thuaju: “Kush është ai, që do t’ju ruajë nga Allahu, nëse Ai dëshiron që t’ju godasë e keqja?! Kush mund ta pengojë Atë, nëse Ai do që t’ju japë mëshirë?!” Ata nuk do të gjejnë as mbrojtës, as ndihmës tjetër përveç Allahut.]]></translation>
<footnotes></footnotes>
</aya>
<aya number="18">
<translation><![CDATA[Allahu i njeh mirë ata midis jush, që pengojnë (të tjerët nga vajtja në luftë) dhe u thonë vëllezërve të tyre: “Ejani te ne!” Vetëm pak prej tyre vijnë në luftë,]]></translation>
<footnotes></footnotes>
</aya>
<aya number="19">
<translation><![CDATA[por edhe atëherë ngurrojnë që t’ju ndihmojnë. Kur frikësohen, ata të shikojnë ty (o Muhamed) për ndihmë, duke i rrotulluar sytë sikur të ishin në agoni. Por, sapo t’u kalojë frika, ata ju sulmojnë me gjuhë të mprehtë dhe janë koprracë me ju për çfarëdo të mire. Këta janë ata që nuk kanë besuar, andaj Allahu i ka asgjësuar veprat e tyre. E, kjo për Allahun është lehtë.]]></translation>
<footnotes></footnotes>
</aya>
<aya number="20">
<translation><![CDATA[Ata mendonin se ende nuk kishte ikur ushtria e aleatëve e, nëse do të vinte ushtria e aleatëve, ata do të dëshironin të ishin në mesin e arabëve të shkretëtirës e të pyesin për ju. Por edhe sikur të mbeteshin me ju, pak do të luftonin.]]></translation>
<footnotes></footnotes>
</aya>
<aya number="21">
<translation><![CDATA[Në të Dërguarin e Allahut ka një shembull të mrekullueshëm për atë, që shpreson tek Allahu dhe Dita e Fundit dhe e përmend shumë Allahun.]]></translation>
<footnotes></footnotes>
</aya>
<aya number="22">
<translation><![CDATA[Kur besimtarët e vërtetë panë ushtrinë e aleatëve, thanë: “Kjo është ajo që na ka premtuar Allahu dhe i Dërguari i Tij; sigurisht, premtimi i tyre u vërtetua!” Kjo ua forcoi atyre besimin dhe përuljen.]]></translation>
<footnotes></footnotes>
</aya>
<aya number="23">
<translation><![CDATA[Midis besimtarëve ka të atillë që e kanë mbajtur besëlidhjen me Allahun. Disa prej tyre kanë vdekur, kurse të tjerët presin pa ndryshuar asgjë nga besnikëria e tyre.]]></translation>
<footnotes></footnotes>
</aya>
<aya number="24">
<translation><![CDATA[Nuk ka dyshim se Allahu do t’i shpërblejë të sinqertët për sinqeritetin e tyre e do t’i dënojë hipokritët, nëse do, ose do t’u pranojë pendimin. Vërtet, Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="25">
<translation><![CDATA[Allahu i zmbrapsi jobesimtarët (e ushtrisë së aleatëve) me hidhërimin e tyre dhe ata dolën duarbosh. Ai i kurseu besimtarët nga lufta. Vërtet, Allahu është i Fortë dhe i Plotfuqishëm.]]></translation>
<footnotes></footnotes>
</aya>
<aya number="26">
<translation><![CDATA[Ai i nxori nga kështjellat e tyre ithtarët e Librit që ndihmuan ushtrinë e aleatëve[259] dhe mbolli frikë në zemrat e tyre, kështu që një pjesë të tyre i vratë dhe pjesën tjetër i zutë robër.]]></translation>
<footnotes><![CDATA[[259] Ata ishin hebrenjtë e fisit Beni Kurejdha.]]></footnotes>
</aya>
<aya number="27">
<translation><![CDATA[Ai ju bëri trashëgimtarë të tokës, shtëpive dhe pasurive të tyre, si dhe të një toke që nuk e kishit shkelur më parë[260]; Allahu është i Fuqishëm për çdo gjë.]]></translation>
<footnotes><![CDATA[[260] Bëhet fjalë për oazën e Hajberit.]]></footnotes>
</aya>
<aya number="28">
<translation><![CDATA[O i Dërguar! Thuaju grave tuaja: “Nëse dëshironi jetën e kësaj bote dhe shkëlqimin e saj, ejani, unë do t’ju lë të kënaqeni për ca kohë dhe do t’ju lëshoj si është më mirë.]]></translation>
<footnotes></footnotes>
</aya>
<aya number="29">
<translation><![CDATA[Por, nëse dëshironi Allahun, të Dërguarin e Tij dhe botën tjetër, dijeni se Allahu ka përgatitur shpërblim të madh për ato prej jush që bëjnë vepra të mira.”]]></translation>
<footnotes></footnotes>
</aya>
<aya number="30">
<translation><![CDATA[O gratë e të Dërguarit! Ato prej jush që bëjnë ndonjë turp të hapur, do të kenë ndëshkim të dyfishtë; kjo për Allahun është e lehtë.[261]]]></translation>
<footnotes><![CDATA[[261] Zoti i këshillon femrat, duke marrë shembull, së pari, gratë e Profetit a.s., e mandej edhe të gjitha gratë e besimtarëve. Ai i urdhëroi ato që të mos e kundërshtonin Profetin a.s. në asnjë mënyrë. Kështu, ato gra të Profetit që bënin vepra të mira, shpërbleheshin dyfish. Gratë e Profetit, meqë kishin mësuar në shtëpinë e tij, kanë pasur për detyrë që t’i këshillonin gratë e popullit. Nga këto kuptojmë se njerëzit e mëdhenj të fesë, kur bëjnë një punë të mirë, shpërblehen dyfish. Nga ana tjetër, për një punë të keqe - dënohen dyfish. Pra, burrat e gratë që janë shembull në popull, në pikëpamje të fesë, për ata shpërblimi, si dhe dënimi është i dyfishtë. Kurse, të gjithë të tjerët - burra e gra, - janë në pozitë të barabartë (përkthyesi).]]></footnotes>
</aya>
<aya number="31">
<translation><![CDATA[Ndërsa atyre prej jush që binden ndaj Allahut e të Dërguarit të Tij dhe bëjnë vepra të mira, Ne do t’u japim shpërblim të dyfishtë e u kemi përgatitur begati të mëdha.]]></translation>
<footnotes></footnotes>
</aya>
<aya number="32">
<translation><![CDATA[O gratë e të Dërguarit! Ju nuk jeni si gratë e tjera. Nëse i frikësoheni Allahut, mos flisni me përkëdheli, që të mos ju dëshirojë ai që ka zemër epshore, por flisni drejt dhe në mënyrë të ndershme!]]></translation>
<footnotes></footnotes>
</aya>
<aya number="33">
<translation><![CDATA[Qëndroni në shtëpitë tuaja e mos i zbuloni stolitë tuaja, ashtu siç zbuloheshin në kohën e padijes[262]! Falni namazin, jepni zekatin dhe bindjuni Allahut e të Dërguarit të Tij! O familje e Profetit! Në të vërtetë, Allahu do që ta largojë prej jush papastërtinë[263] dhe t’ju pastrojë plotësisht.]]></translation>
<footnotes><![CDATA[[262] D.m.th në periudhën para-islame. [263] D.m.th. gjynahet.]]></footnotes>
</aya>
<aya number="34">
<translation><![CDATA[Mbani në mendje ato që lexohen në shtëpitë tuaja prej Shpalljes së Allahut dhe Urtësisë (profetike)! Me të vërtetë, Allahu është Bamirës i pakufishëm dhe di çdo gjë.]]></translation>
<footnotes></footnotes>
</aya>
<aya number="35">
<translation><![CDATA[Me të vërtetë që për myslimanët dhe myslimanet, besimtarët dhe besimtaret, të bindurit ndaj Allahut dhe të bindurat ndaj Allahut, të drejtët (të sinqertët) dhe të drejtat (të sinqertat), duruesit dhe durueset, të përulurit dhe të përulurat, mirëbërësit dhe mirëbërëset, agjëruesit dhe agjërueset, ruajtësit e nderit dhe ruajtëset e nderit, përkujtuesit e Allahut vazhdimisht dhe përkujtueset, pra, për të gjithë këta Allahu ka përgatitur falje dhe shpërblim të madh.]]></translation>
<footnotes></footnotes>
</aya>
<aya number="36">
<translation><![CDATA[Nuk i takon asnjë besimtari apo besimtareje të vërtetë që, kur Allahu dhe i Dërguari i Tij vendosin për një çështje, ata të kenë të drejtë të zgjedhin në atë çështje të tyren. Kush e kundërshton Allahun dhe të Dërguarin e Tij, ai me siguri ka humbur.]]></translation>
<footnotes></footnotes>
</aya>
<aya number="37">
<translation><![CDATA[Ti (o Muhamed) i the atij,[264] që Allahu dhe ti vetë i keni bërë mirësi: “Mbaje gruan tënde dhe frikësoju Allahut!” Në të vërtetë, ti po fsheh në vetvete atë që Allahu do ta nxjerrë në shesh[265] dhe ti po u frikësohesh njerëzve, kur më e drejtë është t’i frikësohesh Allahut. E, pasi Zejdi bashkëjetoi me gruan e vet dhe u nda prej saj, Ne ta dhamë ty për bashkëshorte, në mënyrë që besimtarët të mos ngurrojnë që të martohen me gratë e të birësuarve të tyre, pasi ata ta kenë plotësuar dëshirën e tyre dhe të jenë ndarë. Urdhri i Allahut do të përmbushet detyrimisht.]]></translation>
<footnotes><![CDATA[[264] D.m.th. Zejd ibn Harithit, djalit të birësuar të Profetit (a.s.).
[265] D.m.th. urdhrin që mori nga Zoti për t’u martuar me gruan e Zejdit, pasi ky ta ndante atë, në mënyrë që myslimanët ta dinë se është e lejuar martesa me gruan e divorcuar të bijve të adoptuar.]]></footnotes>
</aya>
<aya number="38">
<translation><![CDATA[S’ka kurrfarë fajësimi për Profetin, kur bën atë që i ka urdhëruar Allahu. Kështu ka qenë ligji i Allahut edhe për ata (profetë) që kanë qenë më parë, - urdhri i Allahut është vendim i detyruar të ndodhë -,]]></translation>
<footnotes></footnotes>
</aya>
<aya number="39">
<translation><![CDATA[e të cilët kumtuan shpalljet e Allahut dhe i frikësoheshin Atij e askujt tjetër përveç Tij. Allahu mjafton si llogaritës.]]></translation>
<footnotes></footnotes>
</aya>
<aya number="40">
<translation><![CDATA[Muhamedi nuk është babai i askujt prej burrave tuaj[266], por është i Dërguari i Allahut dhe vula e profetëve; Allahu është i Gjithëdijshëm për çdo gjë.]]></translation>
<footnotes><![CDATA[[266] Profeti (a.s.) nuk ka lënë asnjë trashëgimtar mashkull.]]></footnotes>
</aya>
<aya number="41">
<translation><![CDATA[O besimtarë, përmendeni shpesh Allahun]]></translation>
<footnotes></footnotes>
</aya>
<aya number="42">
<translation><![CDATA[dhe lavdërojeni Atë në mëngjes dhe në mbrëmje!]]></translation>
<footnotes></footnotes>
</aya>
<aya number="43">
<translation><![CDATA[Është Ai që ju bekon, ndërkohë që engjëjt e Tij luten për ju, me qëllim që Ai t’ju nxjerrë nga errësira në dritë. Ai është Mëshirues ndaj besimtarëve.]]></translation>
<footnotes></footnotes>
</aya>
<aya number="44">
<translation><![CDATA[Përshëndetja e tyre, kur ta takojnë Atë, është “Paqe”. Ai u ka përgatitur atyre shpërblim bujar.]]></translation>
<footnotes></footnotes>
</aya>
<aya number="45">
<translation><![CDATA[O Profet! Ne të kemi dërguar ty si dëshmitar, sjellës të lajmit të mirë dhe paralajmërues;]]></translation>
<footnotes></footnotes>
</aya>
<aya number="46">
<translation><![CDATA[njëkohësisht (të kemi çuar) si thirrës, që i fton njerëzit në rrugën e Allahut me urdhrin e Tij dhe si pishtar ndriçues.]]></translation>
<footnotes></footnotes>
</aya>
<aya number="47">
<translation><![CDATA[Jepu lajmin e mirë besimtarëve se Allahu ka (përgatitur) për ata dhunti të madhe!]]></translation>
<footnotes></footnotes>
</aya>
<aya number="48">
<translation><![CDATA[Mos i dëgjo mohuesit dhe hipokritët! Mos i përfill fyerjet e tyre dhe mbështetu tek Allahu; Allahu mjafton për mbrojtës.]]></translation>
<footnotes></footnotes>
</aya>
<aya number="49">
<translation><![CDATA[O besimtarë! Kur martoheni me besimtaret dhe i ndani ato para se t’i prekni, ato nuk janë të detyruara t’ju presin në afatin kohor të caktuar, por jepuni një dhuratë të kënaqshme dhe i ndani njerëzishëm.]]></translation>
<footnotes></footnotes>
</aya>
<aya number="50">
<translation><![CDATA[O Profet! Ne t’i kemi lejuar ty (për martesë), gratë që u ke dhënë dhuratat e martesës, skllavet, që t’i ka dhënë ty Allahu (si pre të luftës), vajzat e xhaxhallarëve, hallave, dajave dhe tezeve të cilat mërguan bashkë me ty, si edhe gruan besimtare, që u vetëdha për Ty, nëse Ti dëshiron të martohesh me atë. Kjo të është lejuar vetëm ty e jo besimtarëve të tjerë. Ne e dimë çfarë u kemi caktuar atyre për gratë e tyre dhe për ato që gjenden nën pushtetin e tyre, që për ty të mos ketë fajësim. Allahu është Falës e Mëshirëplotë.[267]]]></translation>
<footnotes><![CDATA[[267] Profeti Muhamed a.s., kishte themeluar një institucion teologjik të femrave (një lloj fakulteti i asaj kohe), por atë e kufizoi vetëm për gratë e veta. Atij i erdhi një leje prej Zotit, që, nëse dëshironte të zgjeronte këtë veprimtari, mund të merrte edhe një grua tjetër. Por kjo leje ishte vetëm për të. Kjo kishte rëndësi të madhe për përhapjen e diturisë te femrat (përkthyesi).]]></footnotes>
</aya>
<aya number="51">
<translation><![CDATA[Ti mund ta largosh kë të duash prej tyre e të afrosh kë të duash e nuk është gjynah për ty t’i kërkosh (ato) prej të cilave je larguar. Kjo është më e përshtatshme që ato të gëzohen, që të mos pikëllohen dhe që të jenë të kënaqura me atë që u ke dhënë. Allahu e di ç’ka në zemrat tuaja; Allahu është i Gjithëdijshëm dhe i Butë.]]></translation>
<footnotes></footnotes>
</aya>
<aya number="52">
<translation><![CDATA[Këtej e tutje nuk të lejohen më gra të tjera, as të marrësh tjetër grua në vend të tyre, edhe sikur të të magjepsë bukuria e tyre, përveç skllaveve. Allahu është mbikëqyrës për çdo gjë.]]></translation>
<footnotes></footnotes>
</aya>
<aya number="53">
<translation><![CDATA[O besimtarë, mos hyni në shtëpitë e të Dërguarit, përveç rastit kur ju është dhënë leje për të ngrënë, por jo të pritni përgatitjen e tij (ushqimit)! Hyni vetëm kur t’ju thërrasin dhe, pasi të hani, shpërndahuni! Mos qëndroni pas ushqimit për të biseduar me njëri-tjetrin. Kjo, me të vërtetë, e shqetësonte të Dërguarin e ai turpërohej (që t’jua thoshte këtë), ndërsa Allahu nuk turpërohet që t’jua thotë të vërtetën. Kur të kërkoni prej grave të Profetit diçka, kërkojeni prapa perdes! Kjo është më e pastër për zemrat tuaja dhe të atyre. Juve nuk ju lejohet që ta shqetësoni të Dërguarin e Allahut, as që të martoheni me gratë e tij pas (vdekjes së) tij. Kjo është vërtet gjynah i madh para Allahut.]]></translation>
<footnotes></footnotes>
</aya>
<aya number="54">
<translation><![CDATA[Çfarëdo që të shfaqni apo të fshihni, (dijeni se) Allahu është vërtet i Gjithëdijshëm për çdo gjë.]]></translation>
<footnotes></footnotes>
</aya>
<aya number="55">
<translation><![CDATA[Nuk është gjynah për ato,[268] nëse dalin të pambuluara para etërve të tyre, djemve të tyre, vëllezërve dhe djemve të vëllezërve të tyre, djemve të motrave të tyre e grave të tyre, si dhe para skllaveve që janë nën pushtetin e tyre. Frikësojuni Allahut, se, me të vërtetë, Allahu është dëshmitar për çdo gjë.]]></translation>
<footnotes><![CDATA[[268] D.m.th. gratë e Profetit (a.s.).]]></footnotes>
</aya>
<aya number="56">
<translation><![CDATA[Vërtet, Allahu e bekon të Dërguarin dhe engjëjt e Tij luten për atë. O besimtarë, lutuni për atë dhe përshëndeteni me “selam”!]]></translation>
<footnotes></footnotes>
</aya>
<aya number="57">
<translation><![CDATA[Pa dyshim, ata që fyejnë Allahun dhe të Dërguarin e Tij, i mallkon Allahu në këtë botë dhe në tjetrën. Ai ka përgatitur për ta ndëshkim poshtërues.]]></translation>
<footnotes></footnotes>
</aya>
<aya number="58">
<translation><![CDATA[Ata që i lëndojnë besimtarët dhe besimtaret, duke i akuzuar për diçka që nuk e kanë bërë, në të vërtetë, i kanë ngarkuar vetes fajin për shpifje dhe një gjynah të qartë.]]></translation>
<footnotes></footnotes>
</aya>
<aya number="59">
<translation><![CDATA[O Profet, thuaju grave dhe vajzave të tua, si dhe grave të besimtarëve, që të lëshojnë mbulesën e tyre (të kokës) përreth trupit. Kjo është mënyra më e përshtatshme që ato të njihen e të mos ngacmohen nga të tjerët. Me të vërtetë, Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="60">
<translation><![CDATA[Nëse nuk heqin dorë (nga veprimet e tyre) hipokritët, ata që kanë sëmundje (dyshimi) në zemrat e tyre dhe ata që përhapin lajme të gënjeshtërta në Medinë, Ne me siguri, ty do të të japim pushtet mbi ta dhe ditët e tyre në Medinë do të jenë të numëruara.]]></translation>
<footnotes></footnotes>
</aya>
<aya number="61">
<translation><![CDATA[Ata janë të mallkuar kudo që të gjenden dhe do të kapen e do të vriten pa mëshirë.]]></translation>
<footnotes></footnotes>
</aya>
<aya number="62">
<translation><![CDATA[Kështu ka qenë ligji i Allahut edhe për ata që kanë qenë më parë! Ti kurrsesi nuk do të gjesh ndryshim në ligjet e Allahut.]]></translation>
<footnotes></footnotes>
</aya>
<aya number="63">
<translation><![CDATA[Njerëzit të pyesin për Orën (Kiametin), thuaju: “Vetëm Allahu ka dijeni mbi atë”. Kush e di?! Ndoshta Kiameti mund të jetë afër?!]]></translation>
<footnotes></footnotes>
</aya>
<aya number="64">
<translation><![CDATA[Vërtet, Allahu i ka mallkuar jobesimtarët dhe ka përgatitur për ata zjarr të flakëruar,]]></translation>
<footnotes></footnotes>
</aya>
<aya number="65">
<translation><![CDATA[në të cilin ata do të qëndrojnë përgjithmonë; aty nuk do të gjejnë as mbrojtës, as ndihmës.]]></translation>
<footnotes></footnotes>
</aya>
<aya number="66">
<translation><![CDATA[Ditën, kur fytyrat e tyre do të rrotullohen në zjarr, ata do të thonë: “Ah, sikur t’i ishim bindur Allahut dhe të Dërguarit!”]]></translation>
<footnotes></footnotes>
</aya>
<aya number="67">
<translation><![CDATA[Dhe do të thonë: “O Zoti ynë, ne iu bindëm parisë tonë dhe eprorëve tanë, por ata na shmangën prej rrugës së drejtë.]]></translation>
<footnotes></footnotes>
</aya>
<aya number="68">
<translation><![CDATA[O Zoti ynë, atyre jepu dënim të dyfishtë dhe mallkim të madh!”]]></translation>
<footnotes></footnotes>
</aya>
<aya number="69">
<translation><![CDATA[O besimtarë, mos u bëni si ata, që e shqetësuan Musain. Allahu e çliroi atë nga përgojimet e tyre; ai është i nderuar në sytë e Allahut.]]></translation>
<footnotes></footnotes>
</aya>
<aya number="70">
<translation><![CDATA[O besimtarë, frikësojuni Allahut dhe thoni vetëm të vërtetën.]]></translation>
<footnotes></footnotes>
</aya>
<aya number="71">
<translation><![CDATA[Ai do t’jua bekojë veprat tuaja dhe do t’jua falë gjynahet. Kush i bindet Allahut dhe të Dërguarit të Tij, do të arrijë një fitore madhështore.]]></translation>
<footnotes></footnotes>
</aya>
<aya number="72">
<translation><![CDATA[Ne ua ofruam përgjegjësinë[269] qiejve, Tokës dhe maleve, por ato nuk pranuan ta marrin përsipër dhe u frikësuan ta pranojnë atë, kurse njeriu e pranoi. Me të vërtetë, njeriu u tregua i padrejtë me veten dhe i paditur (për pasojat e kësaj përgjegjësie).]]></translation>
<footnotes><![CDATA[[269] Pra, përgjegjësinë e lirisë së zgjedhjes midis kryerjes apo moskryerjes së detyrimeve, që ka urdhëruar Allahu, përkundrejt shpërblimit ose ndëshkimit nga Ai.]]></footnotes>
</aya>
<aya number="73">
<translation><![CDATA[Si pasojë, Allahu do t’i dënojë hipokritët dhe hipokritet, idhujtarët dhe idhujtaret, ndërsa do t’ua pranojë pendimin besimtarëve dhe besimtareve. Vërtet Allahu është Falës dhe Mëshirëplotë.]]></translation>
<footnotes></footnotes>
</aya>
</sura>
<sura number="34">
<aya number="1">
<translation><![CDATA[I lavdëruar qoftë Allahu, të Cilit i përket gjithçka që ndodhet në qiej dhe në Tokë! I lavdëruar qoftë Ai edhe në jetën tjetër! Ai është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="2">
<translation><![CDATA[Ai di çfarë hyn në tokë dhe çfarë del prej saj, çfarë zbret nga qielli dhe çfarë ngrihet drejt tij. Ai është Mëshirëploti dhe Falësi.]]></translation>
<footnotes></footnotes>
</aya>
<aya number="3">
<translation><![CDATA[Jobesimtarët thonë: “Nuk do të na vijë Ora (e Kiametit)”! Thuaju: “Po, për Zotin tim! Me siguri që ajo do t’ju vijë”! Ai i di të gjitha të fshehtat. Atij nuk mund t’i fshihet asnjë grimë as në qiej, as në Tokë e nuk ka asgjë më të vogël apo më të madhe se ajo, që të mos jetë shënuar në Librin e qartë.]]></translation>
<footnotes></footnotes>
</aya>
<aya number="4">
<translation><![CDATA[(Kiameti do t’ju vijë) me qëllim që Ai të shpërblejë ata që besojnë dhe bëjnë vepra të mira. Për njerëz të tillë do të ketë falje dhe begati të mrekullueshme.]]></translation>
<footnotes></footnotes>
</aya>
<aya number="5">
<translation><![CDATA[Ndërsa për ata që luftojnë kundër shpalljeve Tona, duke u përpjekur që t’i pengojnë ato, do të ketë dënim të tmerrshëm dhe të dhembshëm.]]></translation>
<footnotes></footnotes>
</aya>
<aya number="6">
<translation><![CDATA[Ata, të cilëve u është dhënë dituria, e shohin se ajo, që të është zbritur ty nga Zoti yt, është e vërteta, e cila të udhëzon në rrugën e të Plotfuqishmit dhe të Denjit për çdo lavd.]]></translation>
<footnotes></footnotes>
</aya>
<aya number="7">
<translation><![CDATA[Ndërsa jobesimtarët thonë: “A doni t’ju tregojmë një njeri[270] që pretendon se, kur të shpërbëheni plotësisht e të bëheni pluhur, ju, me siguri do të rikrijoheni nga e para?]]></translation>
<footnotes><![CDATA[[270] D.m.th. Muhamedin (a.s.).]]></footnotes>
</aya>
<aya number="8">
<translation><![CDATA[A po trillon gënjeshtra për Allahun apo është i çmendur?” (Nuk është kështu), por ata që nuk besojnë në jetën tjetër, do të dënohen dhe janë në humbje të madhe.]]></translation>
<footnotes></footnotes>
</aya>
<aya number="9">
<translation><![CDATA[Vallë, a nuk shohin ata çfarë ka para tyre e pas tyre në qiell dhe në Tokë? Sikur të donim, Ne do t’i fundosnim ata në tokë ose do të hidhnim mbi ta copa nga qielli. Me të vërtetë, në këtë ka shenjë për çdo rob që kthehet tek Allahu me pendesë.]]></translation>
<footnotes></footnotes>
</aya>
<aya number="10">
<translation><![CDATA[Me të vërtetë, Ne i dhamë Davudit mirësi prej Nesh (dhe thamë): “O male dhe zogj! Lavdërojeni emrin Tim bashkë me Davudin”. Ne ia zbutëm atij hekurin,]]></translation>
<footnotes></footnotes>
</aya>
<aya number="11">
<translation><![CDATA[(dhe i thamë): “Puno parzmore të gjera! Thuri ato me maja të barazpeshuara dhe bëj vepra të mira! Pa dyshim, Unë shoh çfarë punoni ju.”]]></translation>
<footnotes></footnotes>
</aya>
<aya number="12">
<translation><![CDATA[Sulejmanit Ne ia nënshtruam erën, me të cilën udhëtimin e një muaji ai e bënte brenda një paraditeje ose një pasditeje. Ne i dhamë atij një burim të rrjedhshëm bakri të shkrirë dhe xhinde që i bëmë të punonin para syve të tij, me urdhrin e Zotit të tij. Këdo prej tyre që largohet nga urdhri ynë, do ta bëjmë që të shijojë dënimin e Zjarrit.]]></translation>
<footnotes></footnotes>
</aya>
<aya number="13">
<translation><![CDATA[Ata punonin për atë çfarë të dëshironte: faltore dhe statuja, enë të gjera si puse dhe kazanë të mëdhenj të palëvizshëm. “O familje e Davudit! Bëni falënderim (për Allahun)!” Megjithatë, pak nga robërit e Mi, janë falënderues.]]></translation>
<footnotes></footnotes>
</aya>
<aya number="14">
<translation><![CDATA[Kur Ne ia caktuam atij vdekjen, atyre[271] nuk u dha shenjë askush për vdekjen e tij, pos krimbit të drurit[272]. Dhe, kur u rrëzua (Sulejmani), u bë e qartë se, sikur ta dinin xhindet të padukshmen, nuk do të vijonin në dënimin e poshtëruar.]]></translation>
<footnotes><![CDATA[[271] D.m.th. xhindeve.
[272] Krimbi brejti shkopin ku Sulejmani mbështetej i vdekur.]]></footnotes>
</aya>
<aya number="15">
<translation><![CDATA[Vendbanimi i Sebës ishte një shenjë e qartë për banorët e tij: dy kopshte në të djathtë dhe në të majtë të lumit. (Ne u thamë atyre): “Hani nga ato që ju ka dhënë Zoti juaj dhe falënderojeni Atë. I mrekullueshëm është vendi juaj dhe Falës i madh është Zoti juaj!”]]></translation>
<footnotes></footnotes>
</aya>
<aya number="16">
<translation><![CDATA[Por ata nuk ua vunë veshin (fjalëve Tona), prandaj Ne lëshuam mbi ta ujërat e digës dhe dy kopshtet e tyre ua zëvendësuam me kopshte të tjera, me fruta të hidhëta marine dhe pak lotusë.]]></translation>
<footnotes></footnotes>
</aya>
<aya number="17">
<translation><![CDATA[Ne i dënuam kështu si pasojë e mosbesimit dhe e mosmirënjohjes së tyre. Vallë, a dënojmë Ne tjetërkënd, përveç mosmirënjohësve?]]></translation>
<footnotes></footnotes>
</aya>
<aya number="18">
<translation><![CDATA[Midis atyre dhe qyteteve që i kemi bekuar, Ne vendosëm vendbanime të dukshme buzë rrugës dhe e bëmë të lehtë udhëtimin (duke u thënë): “Udhëtoni të sigurt nëpër to natë e ditë!”]]></translation>
<footnotes></footnotes>
</aya>
<aya number="19">
<translation><![CDATA[Por ata thanë: “O Zoti ynë, bëje më të madhe largësinë e udhëtimeve tona”. kështu ata e ngarkuan veten me gjynahe dhe Ne i bëmë ata rrëfenja dhe i përndamë plotësisht. Sigurisht, në këtë, ka shenja si mësime për çdo të durueshëm dhe falënderues.]]></translation>
<footnotes></footnotes>
</aya>
<aya number="20">
<translation><![CDATA[Me të vërtetë, hamendja e Iblisit për ata u vërtetua; ata shkuan pas tij, përveç një grupi besimtarësh të vërtetë.]]></translation>
<footnotes></footnotes>
</aya>
<aya number="21">
<translation><![CDATA[Por ai (Iblisi) nuk ka pasur kurrfarë pushteti mbi ta. Ne vetëm kemi dashur të zbulojmë se kush beson në jetën tjetër e kush dyshon në të. Zoti yt është Mbikëqyrës i çdo gjëje.]]></translation>
<footnotes></footnotes>
</aya>
<aya number="22">
<translation><![CDATA[Thuaju (o Muhamed): “Thirrini ata që i hyjnizoni krahas Allahut! Ata nuk kanë pushtet as sa pesha e një thërrmije, qoftë në qiej apo në Tokë; për ata nuk ka pjesë as në qiej, as në Tokë dhe Allahu nuk ka asnjë ndihmës nga radhët e tyre.”]]></translation>
<footnotes></footnotes>
</aya>
<aya number="23">
<translation><![CDATA[Asnjë ndërmjetësim tek Ai nuk bën dobi, përveçse për atë që Ai jep leje. Kur t’u hiqet frika nga zemrat e tyre, ata do të thonë: “Çfarë tha Zoti juaj?” dhe do të përgjigjen: “Të vërtetën! Ai është i Lartësuar dhe i Madhërishëm.”]]></translation>
<footnotes></footnotes>
</aya>
<aya number="24">
<translation><![CDATA[Thuaju: “Kush ju furnizon ju prej qiejve dhe prej Tokës?” - Thuaju: “Allahu! Ne nuk mund të jemi që të dyja palët në rrugën e drejtë, ose ju, ose ne jemi në humbje të qartë!”]]></translation>
<footnotes></footnotes>
</aya>
<aya number="25">
<translation><![CDATA[Thuaju: “Ju, nuk do të pyeteni për atë që kemi gabuar ne, as ne nuk do të përgjigjemi për atë që bëni ju.”]]></translation>
<footnotes></footnotes>
</aya>
<aya number="26">
<translation><![CDATA[Thuaju: “Ne do të na mbledhë Zoti ynë e do të gjykojë ndërmjet nesh me drejtësi. Ai është Gjykatës i drejtë e i Gjithëdijshëm.”]]></translation>
<footnotes></footnotes>
</aya>
<aya number="27">
<translation><![CDATA[Thuaju: “M’i tregoni ata, që ia vishni Atij si ortakë.” Kurrsesi, ata nuk mund të jenë ortakë të Tij. Ai është Allahu (Një i Vetëm), i Plotfuqishmi dhe i Urti.]]></translation>
<footnotes></footnotes>
</aya>
<aya number="28">
<translation><![CDATA[Ne të kemi dërguar ty (o Muhamed) vetëm si sjellës të lajmit të mirë dhe paralajmërues për të gjithë njerëzimin, por shumica e njerëzve nuk dinë.]]></translation>
<footnotes></footnotes>
</aya>
<aya number="29">
<translation><![CDATA[Ata thonë: “Kur do të vijë ky premtim (Kiameti), nëse ju thoni të vërtetën?”]]></translation>
<footnotes></footnotes>
</aya>
<aya number="30">
<translation><![CDATA[Thuaju atyre: “Dita juaj tashmë është caktuar. Ju nuk do të mund ta shtyni atë e as ta shpejtoni, qoftë edhe për një çast.”]]></translation>
<footnotes></footnotes>
</aya>
<aya number="31">
<translation><![CDATA[Ata që nuk besojnë, thonë: “Ne nuk do të besojmë kurrsesi në këtë Kuran, as në ato që janë zbritur para tij”. Eh, sikur t’i shihje keqbërësit duke dalë para Zotit të tyre dhe duke shkëmbyer akuza me njëri-tjetrin. Të dobëtit do t’u thonë atyre që madhështoheshin: “Sikur të mos ishit ju, ne do të ishim besimtarë”.]]></translation>
<footnotes></footnotes>
</aya>
<aya number="32">
<translation><![CDATA[Ata që madhështoheshin, do t’u thonë atyre që i quanin për të dobët: “Vallë, ne ju penguam nga udhëzimi i Allahut, kur ju erdhi juve?! Jo, por ju jeni keqbërës!”]]></translation>
<footnotes></footnotes>
</aya>
<aya number="33">
<translation><![CDATA[Ndërsa të dobëtit do t’u thonë atyre që madhështoheshin: “Nuk është kështu! Ju keni komplotuar natë e ditë, duke na urdhëruar, që ta mohonim Allahun dhe t’i vishnim Atij (zota të tjerë) të barabartë me Atë”. Dhe ata do ta fshehin pikëllimin, kur ta shohin dënimin. Ne do të vëmë vargonj në qafat e atyre që mohuan. A do të ndëshkohen ndryshe, veçse sipas asaj që kanë bërë?!]]></translation>
<footnotes></footnotes>
</aya>
<aya number="34">
<translation><![CDATA[Në çdo vendbanim që Ne kemi nisur ndonjë të dërguar, ata që bënin jetë luksoze thoshin: “Me të vërtetë, ne nuk besojmë në mesazhin që keni sjellë!”]]></translation>
<footnotes></footnotes>
</aya>
<aya number="35">
<translation><![CDATA[Dhe thanë: “Ne kemi më shumë pasuri dhe fëmijë, prandaj ne nuk do të jemi të dënuar.”]]></translation>
<footnotes></footnotes>
</aya>
<aya number="36">
<translation><![CDATA[Thuaju: “Pa dyshim, Zoti im ia shton riskun ose ia pakëson kujt të dojë, por shumica e njerëzve nuk e dinë këtë.”]]></translation>
<footnotes></footnotes>
</aya>
<aya number="37">
<translation><![CDATA[As pasuria juaj, as fëmijët tuaj nuk do t’ju afrojnë më shumë te Ne, por vetëm ata që besojnë dhe bëjnë vepra të mira (e meritojnë këtë). Ata do të kenë shpërblim të shumëfishtë për atë që kanë bërë dhe do të jenë të sigurt në banesa të larta (në Xhenet).]]></translation>
<footnotes></footnotes>
</aya>
<aya number="38">
<translation><![CDATA[Ndërsa, ata që përpiqen t’i luftojnë shpalljet Tona, ata do të dënohen.]]></translation>
<footnotes></footnotes>
</aya>
<aya number="39">
<translation><![CDATA[Thuaj: “Me të vërtetë, Zoti im i jep begati të bollshme kujt të dojë nga robërit e Tij dhe ia pakëson kujt të dojë. Ai ua zëvendëson atë që e ndani ju; Ai është Dhuruesi më i mirë.”]]></translation>
<footnotes></footnotes>
</aya>
<aya number="40">
<translation><![CDATA[Ditën, kur do t’i tubojë të gjithë, do t’u thotë engjëjve: “Vallë, këta ju ju adhuronin?”]]></translation>
<footnotes></footnotes>
</aya>
<aya number="41">
<translation><![CDATA[Ata do të thonë: “Qofsh i lavdëruar Ti, o Zoti ynë! Ti je Mbrojtësi ynë, jo ata. Ata adhuronin xhindet dhe shumica e mohuesve u besonin atyre.”]]></translation>
<footnotes></footnotes>
</aya>
<aya number="42">
<translation><![CDATA[Atë Ditë ata nuk do të mund t’i bëjnë as dobi, as dëm njëri tjetrit. Ne do t’u themi keqbërësve: “Shijoni dënimin e zjarrit të cilin e keni mohuar!”]]></translation>
<footnotes></footnotes>
</aya>
<aya number="43">
<translation><![CDATA[Kur iu lexohen atyre shpalljet Tona të qarta, ata (paganët e Mekës) thonë: “Ky (Muhamedi a.s.) është vetëm njeri, që dëshiron t’ju largojë nga ajo që etërit tuaj kanë adhuruar”. Dhe ata thonë: “Ky (Kuran) nuk është asgjë tjetër veçse një gënjeshtër e trilluar!” Dhe, kur u vjen e Vërteta, jobesimtarët thonë: “Kjo është vetëm magji e qartë!”]]></translation>
<footnotes></footnotes>
</aya>
<aya number="44">
<translation><![CDATA[Ne nuk u kemi dërguar asnjë Libër, për ta mësuar ata dhe Ne nuk u kemi dërguar atyre para teje asnjë paralajmërues.]]></translation>
<footnotes></footnotes>
</aya>
<aya number="45">
<translation><![CDATA[Ata, që kanë qenë para tyre, i mohuan shpalljet Tona. Ata ishin dhjetë herë më të begatë dhe më të fuqishëm (se idhujtarët e Mekës) e, megjithatë, i quajtën gënjeshtarë të dërguarit e Mi. Eh, si ka qenë dënimi Im (ndaj tyre)!]]></translation>
<footnotes></footnotes>
</aya>
<aya number="46">
<translation><![CDATA[Thuaj (o Muhamed): “Unë ju këshilloj vetëm një gjë: ngrihuni sinqerisht për Allahun, dy nga dy ose një nga një, e pastaj gjykoni për shokun tuaj (Muhamedin) që nuk është i çmendur. Ai është dërguar vetëm që t’ju paralajmërojë para një dënimi të rëndë.”]]></translation>
<footnotes></footnotes>
</aya>
<aya number="47">
<translation><![CDATA[Thuaj: “Çfarëdo shpërblimi, që mund t’ju kem kërkuar, ai qoftë për ju. Shpërblimi im është vetëm tek Allahu; Ai është dëshmitar për çdo gjë”.]]></translation>
<footnotes></footnotes>
</aya>
<aya number="48">
<translation><![CDATA[Thuaj: “Pa dyshim, Zoti im shpall të Vërtetën. Ai është i Gjithëdijshëm për të gjitha të fshehtat.”]]></translation>
<footnotes></footnotes>
</aya>
<aya number="49">
<translation><![CDATA[Thuaj: “E vërteta erdhi, kurse e pavërteta është fshirë e nuk mund të shfaqet përsëri.”]]></translation>
<footnotes></footnotes>
</aya>
<aya number="50">
<translation><![CDATA[Thuaj: “Nëse gaboj, unë gaboj vetëm për dëmin tim e, nëse udhëzohem në rrugën e drejtë, kjo është nga shpallja e Zotit tim. Ai, me të vërtetë, i dëgjon të gjitha dhe është afër”.]]></translation>
<footnotes></footnotes>
</aya>
<aya number="51">
<translation><![CDATA[Sikur t’i shihje jobesimtarët, kur të frikësohen (gjatë ringjalljes)! Ata nuk do të kenë nga ikin dhe do të nxirren prej varreve të tyre.]]></translation>
<footnotes></footnotes>
</aya>
<aya number="52">
<translation><![CDATA[Pastaj do të thonë: “Ne tashmë besojmë.” Por si do ta përvetësojnë (besimin) nga një vend aq i largët (prej kësaj bote, ku vlen besimi)?!]]></translation>
<footnotes></footnotes>
</aya>
<aya number="53">
<translation><![CDATA[Në të vërtetë, ata e mohuan besimin më parë (në këtë botë) dhe e përgënjeshtruan të padukshmen prej së largëti.]]></translation>
<footnotes></footnotes>
</aya>
<aya number="54">
<translation><![CDATA[Një pengesë do të vendoset midis tyre dhe asaj që dëshironin, ashtu siç është bërë me të ngjashmit e tyre më parë. Me të vërtetë, ata të gjithë kanë qenë në dyshim të madh.]]></translation>
<footnotes></footnotes>
</aya>
</sura>
<sura number="35">
<aya number="1">
<translation><![CDATA[Lavdërimi qoftë për Allahun, krijuesin e qiejve dhe Tokës, i Cili i ka bërë engjëjt të dërguar me nga dy, tre dhe katër krahë. Ai shton në krijim çfarë të dojë. Allahu, me të vërtetë, është i pushtetshëm për çdo gjë.]]></translation>
<footnotes></footnotes>
</aya>
<aya number="2">
<translation><![CDATA[Begatitë, që Allahu ua jep njerëzve nga mëshira e Tij, nuk mund t’i pengojë askush, ndërsa atë, që Ai e pengon, askush nuk mund ta japë veç Tij; Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="3">
<translation><![CDATA[O njerëz! Kujtoni dhuntinë e Allahut për ju! A ka ndonjë krijues, veç Allahut, i cili ju furnizon nga qielli dhe Toka? S’ka zot tjetër të vërtetë përveç Tij. Atëherë, si po largoheni ju?]]></translation>
<footnotes></footnotes>
</aya>
<aya number="4">
<translation><![CDATA[Nëse ata të quajnë ty gënjeshtar edhe para teje të dërguar të tjerë i kanë quajtur gënjeshtarë; tek Allahu kthehen të gjitha punët.]]></translation>
<footnotes></footnotes>
</aya>
<aya number="5">
<translation><![CDATA[O njerëz! Pa dyshim, premtimi i Allahut (Dita e Gjykimit) është i vërtetë, prandaj të mos ju mashtrojë kurrsesi jeta e kësaj bote dhe të mos ju mashtrojë djalli për Allahun.]]></translation>
<footnotes></footnotes>
</aya>
<aya number="6">
<translation><![CDATA[Me të vërtetë, djalli është armik për ju, andaj vështrojeni si armik! Ai vetëm i josh ithtarët e vet, që të bëhen shokë të zjarrit të përflakur.]]></translation>
<footnotes></footnotes>
</aya>
<aya number="7">
<translation><![CDATA[Për ata që nuk besojnë, ka dënim të rëndë, kurse për ata që besojnë dhe bëjnë vepra të mira, ka falje dhe shpërblim të madh.]]></translation>
<footnotes></footnotes>
</aya>
<aya number="8">
<translation><![CDATA[A është ai, që veprat e veta të këqija i duken të mira (si ai që është i udhëzuar në rrugën e drejtë)? Me të vërtetë, Allahu shpie në humbje kë të dojë dhe udhëzon në rrugë të drejtë kë të dojë. Ti mos e shqetëso veten deri në shkatërrim për humbjen e tyre! Allahu është vërtet i Gjithëdijshëm për atë që bëjnë ata.]]></translation>
<footnotes></footnotes>
</aya>
<aya number="9">
<translation><![CDATA[Allahu është ai që i dërgon erërat, të cilat lëvizin retë. Ne i drejtojmë ato në viset e vdekura e, nëpërmjet tyre gjallërojmë tokën, pasi ka qenë e shkretë. Kështu do të jetë edhe ringjallja.]]></translation>
<footnotes></footnotes>
</aya>
<aya number="10">
<translation><![CDATA[Kush dëshiron lavdi e pushtet, ta dijë se e gjithë lavdia e pushteti i takojnë Allahut. Tek Ai ngjiten fjalët e bukura, ndërsa veprën e mirë Ai e ngre Vetë. Sa i përket atyre që kurdisin të këqija, ata do të kenë dënim të rëndë dhe dredhitë e tyre do të dështojnë.]]></translation>
<footnotes></footnotes>
</aya>
<aya number="11">
<translation><![CDATA[Allahu ju ka krijuar së pari prej dheut (Ademin), pastaj (pasardhësit e tij i ka krijuar) nga pika e farës dhe më në fund ju ka bërë çifte. Dhe asnjë femër nuk mbetet shtatzënë e as nuk lind pa dijeninë e Tij. Jeta e askujt nuk zgjatet e as nuk shkurtohet pa qenë e shënuar në Libër. Me të vërtetë, kjo për Allahun është e lehtë!]]></translation>
<footnotes></footnotes>
</aya>
<aya number="12">
<translation><![CDATA[Edhe dy detet (llojet e ujit) nuk janë të njëjta: njëri është i ëmbël e i këndshëm dhe uji i pihet me shije, kurse tjetri është i njelmët dhe i hidhët. Ju ushqeheni me mish të njomë prej të dyve dhe prej tyre nxirrni stolitë që mbani. Shikoni anijet si çajnë ujin, ndërsa ju lundroni me to për të kërkuar nga dhuntitë e Tij. Ndoshta ju bëheni falënderues.]]></translation>
<footnotes></footnotes>
</aya>
<aya number="13">
<translation><![CDATA[Ai e bën natën të kalojë në ditë dhe ditën të kalojë në natë. Ai i ka nënshtruar Diellin dhe Hënën, kështu që secili lëviz për një kohë të caktuar. Ky është Allahu, Zoti juaj. Pushteti është i Tij! Kurse ata që ju i adhuroni krahas Tij, nuk zotërojnë as sa cipa e bërthamës së hurmës.]]></translation>
<footnotes></footnotes>
</aya>
<aya number="14">
<translation><![CDATA[Nëse ju u luteni atyre, ata nuk e dëgjojnë lutjen tuaj, por edhe sikur ta dëgjonin, nuk do t’ju përgjigjeshin. Në Ditën e Kiametit, ata do ta mohojnë adhurimin që u bënit atyre. Askush nuk mund të të njoftojë ty (o Muhamed) ashtu si Ai që është i Gjithëdijshëm.]]></translation>
<footnotes></footnotes>
</aya>
<aya number="15">
<translation><![CDATA[O njerëz! Ju jeni të varfër e nevojtarë për Allahun, kurse Allahu s’ka nevojë për asgjë dhe është i Denjë për çdo lavd.]]></translation>
<footnotes></footnotes>
</aya>
<aya number="16">
<translation><![CDATA[Nëse do, Ai ju zhduk dhe sjell krijesa të reja.]]></translation>
<footnotes></footnotes>
</aya>
<aya number="17">
<translation><![CDATA[Kjo gjë nuk është e vështirë për Allahun.]]></translation>
<footnotes></footnotes>
</aya>
<aya number="18">
<translation><![CDATA[Asnjë shpirt i ngarkuar nuk do të mbartë barrën e tjetrit. Nëse i ngarkuari rëndë thërret dikë që t’ia mbartë, nuk do t’i merret asgjë nga barra, edhe sikur të jetë i afërt. Në të vërtetë, ti paralajmëron vetëm ata që i frikësohen Zotit të tyre në fshehtësi dhe që falin namazin. Kush e pastron veten (nga gjynahet), në të vërtetë e ka për dobinë e vet, ndërsa kthimi është tek Allahu.]]></translation>
<footnotes></footnotes>
</aya>
<aya number="19">
<translation><![CDATA[Nuk janë, kurrsesi, njësoj i verbri dhe ai që sheh,]]></translation>
<footnotes></footnotes>
</aya>
<aya number="20">
<translation><![CDATA[as errësira dhe drita,]]></translation>
<footnotes></footnotes>
</aya>
<aya number="21">
<translation><![CDATA[as freskia (e hijes) dhe vapa.]]></translation>
<footnotes></footnotes>
</aya>
<aya number="22">
<translation><![CDATA[Po ashtu, nuk janë kurrë të barabartë të gjallët dhe të vdekurit. Allahu bën të dëgjojë kë të dojë Vetë, kurse ti (Muhamed) nuk mund të bësh të dëgjojnë ata që janë në varre.]]></translation>
<footnotes></footnotes>
</aya>
<aya number="23">
<translation><![CDATA[Ti je vetëm paralajmërues.]]></translation>
<footnotes></footnotes>
</aya>
<aya number="24">
<translation><![CDATA[Ne të kemi dërguar ty me të Vërtetën, për të sjellë lajme të mira dhe për të paralajmëruar; nuk ka pasur asnjë popull që të mos i ketë ardhur paralajmërues.]]></translation>
<footnotes></footnotes>
</aya>
<aya number="25">
<translation><![CDATA[Nëse ata të quajnë ty gënjeshtar, dije se edhe paraardhësit e këtyre i kanë përgënjeshtruar të dërguarit e tyre, që u sollën prova të qarta, shkrime dhe një Libër ndriçues.]]></translation>
<footnotes></footnotes>
</aya>
<aya number="26">
<translation><![CDATA[Pastaj Unë i dënova mohuesit; eh, sa i tmerrshëm ka qenë dënimi Im!]]></translation>
<footnotes></footnotes>
</aya>
<aya number="27">
<translation><![CDATA[Vallë, a nuk e sheh ti se si Allahu e lëshon ujin prej qiellit dhe nëpërmjet tij krijon fruta llojesh e ngjyrash të ndryshme?! Nëpër male gjenden shtigje të bardha dhe të kuqe, ngjyrash të ndryshme dhe krejtësisht të zeza.]]></translation>
<footnotes></footnotes>
</aya>
<aya number="28">
<translation><![CDATA[Njerëzit, kafshët dhe bagëtitë janë llojesh të ndryshme gjithashtu. Në të vërtetë, nga robërit e Tij, Allahut i frikësohen vetëm dijetarët, (që e dinë se) Allahu është vërtet i Plotfuqishëm dhe Falës.]]></translation>
<footnotes></footnotes>
</aya>
<aya number="29">
<translation><![CDATA[Pa dyshim, ata që lexojnë Librin e Allahut, falin namazin dhe japin fshehtazi apo haptazi nga ajo që u kemi dhënë Ne, mund të shpresojnë në një fitim që nuk do të humbasë.]]></translation>
<footnotes></footnotes>
</aya>
<aya number="30">
<translation><![CDATA[Allahu do t’ua plotësojë atyre shpërblimin dhe do t’ua shtojë nga dhuntitë e Tij. Me të vërtetë, Ai është Falës dhe Falënderues.]]></translation>
<footnotes></footnotes>
</aya>
<aya number="31">
<translation><![CDATA[Ajo që ta kemi shpallur ty në Libër, është e vërteta e cila konfirmon atë që është shpallur para tij. Sigurisht që Allahu i njeh dhe i sheh mirë robërit e Vet.]]></translation>
<footnotes></footnotes>
</aya>
<aya number="32">
<translation><![CDATA[Pastaj, Ne ua dhamë Librin robërve Tanë të zgjedhur (nga ndjekësit e Muhamedit a.s.). Disa prej tyre i bëjnë dëm vetes (duke bërë vepra të ndaluara), disa janë në rrugë të mesme (duke kryer detyrimet dhe duke shmangur të ndaluarat), ndërsa disa, me lejen e Allahut, shkojnë përpara me të mira (përtej detyrimeve); kjo është dhuntia e madhe.]]></translation>
<footnotes></footnotes>
</aya>
<aya number="33">
<translation><![CDATA[Ata do të hyjnë në kopshtet e Adnit të stolisur me byzylykë ari e margaritarë dhe veshja e tyre do të jetë prej mëndafshi.]]></translation>
<footnotes></footnotes>
</aya>
<aya number="34">
<translation><![CDATA[Pastaj do të thonë: “Lavdi Allahut, i Cili e ka larguar hidhërimin nga ne. Vërtet, Zoti ynë është Falës dhe Falënderues.]]></translation>
<footnotes></footnotes>
</aya>
<aya number="35">
<translation><![CDATA[Është Ai që me mirësinë e Tij na ka pranuar në shtëpinë e banimit të përhershëm, në të cilën nuk do të lodhemi e nuk do të rraskapitemi.”]]></translation>
<footnotes></footnotes>
</aya>
<aya number="36">
<translation><![CDATA[Për jobesimtarët është përgatitur zjarri i Xhehenemit, ku ata nuk do të vdesin dhe as që do t’u lehtësohet dënimi. Ja, kështu Ne do t’i dënojmë mosmirënjohësit.]]></translation>
<footnotes></footnotes>
</aya>
<aya number="37">
<translation><![CDATA[Atje, ata do të thërrasin: “O Zoti ynë, nxirrna se do të bëjmë vepra të mira e jo nga ato që kemi bërë.” (Atyre do t’u thuhet): “Vallë, a nuk jua zgjatëm jetën aq sa të mund të mendohej ai që donte të kujtonte (Allahun)?! Madje juve ju erdhi edhe paralajmëruesi? Andaj, shijoni (dënimin)! Për keqbërësit nuk ka kurrfarë ndihmësi!”]]></translation>
<footnotes></footnotes>
</aya>
<aya number="38">
<translation><![CDATA[Vërtet, Allahu e njeh të fshehtën e qiejve e të Tokës dhe e di mirë ç’ka në zemrat e njerëzve.]]></translation>
<footnotes></footnotes>
</aya>
<aya number="39">
<translation><![CDATA[Është Ai, që ju ka bërë trashëgimtarë në Tokë. Kush nuk beson, do të mbajë barrën e mohimit të vet. Mosbesimi u shton jobesimtarëve vetëm urrejtje para Zotit të tyre; mosbesimi u sjell atyre vetëm humbje.]]></translation>
<footnotes></footnotes>
</aya>
<aya number="40">
<translation><![CDATA[Thuaju: “Vërini re idhujt që ju i adhuroni krahas Allahut! Më tregoni, çfarë kanë krijuar ata në Tokë?! A kanë marrë gjë pjesë në krijimin e qiejve? Apo Ne u kemi dhënë idhujtarëve një Libër, ku kanë prova (për idhujtarinë që bëjnë)?” Nuk është kështu, por keqbërësit i premtojnë njëri-tjetrit vetëm mashtrime.]]></translation>
<footnotes></footnotes>
</aya>
<aya number="41">
<translation><![CDATA[Me të vërtetë, Allahu mban ekuilibrin e qiejve dhe të Tokës, që të mos shkatërrohen. Kur ato nisin të shkatërrohen, askush nuk mund t’i mbrojë, pos Tij. Me të vërtetë, Ai është i Butë dhe Falës (i gjynaheve).]]></translation>
<footnotes></footnotes>
</aya>
<aya number="42">
<translation><![CDATA[Ata (paganët e Mekës) janë betuar solemnisht për Allahun që, nëse u vjen ndonjë (profet) paralajmërues, ata do të ndjekin udhëzimin e tij më shpejt se çdo popull tjetër. Por, kur u erdhi paralajmëruesi, kjo vetëm ua shtoi largimin prej rrugës së drejtë.]]></translation>
<footnotes></footnotes>
</aya>
<aya number="43">
<translation><![CDATA[Ata u sollën me mendjemadhësi në Tokë dhe me dredhi të shëmtuara, të cilat godasin vetëm atë që i bën. Vallë, a presin ata diçka tjetër veç asaj që ka goditur të mëparshmit? Vërtet, Ti nuk mund të gjesh ndryshim ose shndërrim në ligjet e Allahut.]]></translation>
<footnotes></footnotes>
</aya>
<aya number="44">
<translation><![CDATA[Vallë, a nuk kanë udhëtuar ata nëpër botë për të parë si ka qenë përfundimi i të mëparshmëve, të cilët kanë qenë më të fortë se këta? Allahut nuk mund t’i shpëtojë asgjë, as në qiej, as në Tokë. Ai është vërtet i Gjithëdijshëm dhe i Fuqishëm për çdo gjë.]]></translation>
<footnotes></footnotes>
</aya>
<aya number="45">
<translation><![CDATA[Sikur Allahu t’i dënonte njerëzit sipas veprave që bëjnë, nuk do të mbetej në sipërfaqen e Tokës asgjë e gjallë, por Ai i shtyn ata deri në afatin e caktuar dhe, kur t’u vijë afati i tyre, ata do ta dinë se Allahu i mbikëqyr mirë robërit e Vet.]]></translation>
<footnotes></footnotes>
</aya>
</sura>
<sura number="36">
<aya number="1">
<translation><![CDATA[Jâ Sîn.]]></translation>
<footnotes></footnotes>
</aya>
<aya number="2">
<translation><![CDATA[Për Kuranin plot urtësi!]]></translation>
<footnotes></footnotes>
</aya>
<aya number="3">
<translation><![CDATA[Në të vërtetë, ti (Muhamed) je një nga të dërguarit]]></translation>
<footnotes></footnotes>
</aya>
<aya number="4">
<translation><![CDATA[në rrugë të drejtë]]></translation>
<footnotes></footnotes>
</aya>
<aya number="5">
<translation><![CDATA[me Shpalljen e të Plotfuqishmit, Mëshirëplotit,]]></translation>
<footnotes></footnotes>
</aya>
<aya number="6">
<translation><![CDATA[që të paralajmërosh një popull, paraardhësit e të cilit nuk ishin të paralajmëruar, prandaj këta janë të pakujdesshëm.]]></translation>
<footnotes></footnotes>
</aya>
<aya number="7">
<translation><![CDATA[Shumica e tyre meritojnë dënimin Tonë, se ata nuk besojnë.]]></translation>
<footnotes></footnotes>
</aya>
<aya number="8">
<translation><![CDATA[Ne do t’u vëmë në qafë vargonj, të cilët do t’u arrijnë deri në mjekër, e kështu do të jenë si të mpirë.]]></translation>
<footnotes></footnotes>
</aya>
<aya number="9">
<translation><![CDATA[Ne kemi vënë pengesë para tyre dhe pas tyre e i kemi mbuluar, kështu që ata nuk shohin.]]></translation>
<footnotes></footnotes>
</aya>
<aya number="10">
<translation><![CDATA[Për ata është njëlloj, i paralajmërove apo nuk i paralajmërove, ata nuk besojnë.]]></translation>
<footnotes></footnotes>
</aya>
<aya number="11">
<translation><![CDATA[Në të vërtetë, paralajmërimi yt i sjell dobi vetëm atij që ndjek Këshillën (Kuranin) dhe i frikësohet të Gjithëmëshirshmit, edhe pa e parë Atë. Këtij jepi lajmin e mirë për falje gjynahesh dhe shpërblim bujar!]]></translation>
<footnotes></footnotes>
</aya>
<aya number="12">
<translation><![CDATA[Sigurisht, Ne i ringjallim të vdekurit dhe shënojmë veprat që kanë bërë dhe gjurmët e (punëve të) tyre. Ne e kemi llogaritur çdo gjë në një Libër të qartë.]]></translation>
<footnotes></footnotes>
</aya>
<aya number="13">
<translation><![CDATA[Përmendu atyre shembullin e banorëve të qytetit, kur u erdhën të dërguarit.]]></translation>
<footnotes></footnotes>
</aya>
<aya number="14">
<translation><![CDATA[Ne u dërguam atyre dy vetë, që ata i quajtën gënjeshtarë. Pastaj i përforcuam të dërguarit me një të tretë e ata thanë: “Ne, me të vërtetë, jemi dërguar te ju!”]]></translation>
<footnotes></footnotes>
</aya>
<aya number="15">
<translation><![CDATA[Banorët u thanë: “Ju jeni vetëm njerëz si ne, e i Gjithëmëshirshmi nuk ju ka shpallur asgjë; ju vetëm gënjeni”.]]></translation>
<footnotes></footnotes>
</aya>
<aya number="16">
<translation><![CDATA[Ata u përgjigjën: “Zoti ynë e di që ne jemi vërtet të dërguar te ju]]></translation>
<footnotes></footnotes>
</aya>
<aya number="17">
<translation><![CDATA[dhe kemi detyrë vetëm që të shpallim qartë”.]]></translation>
<footnotes></footnotes>
</aya>
<aya number="18">
<translation><![CDATA[Banorët thanë: “Ne parandiejmë fatkeqësi nga ju. Nëse nuk tërhiqeni, do t’ju gurëzojmë dhe me siguri do t’ju godasë një dënim i dhembshëm prej nesh”.]]></translation>
<footnotes></footnotes>
</aya>
<aya number="19">
<translation><![CDATA[Ata u përgjigjën: “Fatkeqësia, që ju ndollët, mund të vijë vetëm nga vetja juaj. Vallë, për shkak se po ju këshillojmë, na kërcënoni?! Ju jeni popull që kaloni çdo lloj kufiri.”]]></translation>
<footnotes></footnotes>
</aya>
<aya number="20">
<translation><![CDATA[Dhe nga skajet e qytetit erdhi një njeri, duke nxituar dhe tha: “O populli im, ndiqni të dërguarit!]]></translation>
<footnotes></footnotes>
</aya>
<aya number="21">
<translation><![CDATA[Ndiqni ata, që nuk kërkojnë prej jush kurrfarë shpërblimi e që janë në rrugë të drejtë!]]></translation>
<footnotes></footnotes>
</aya>
<aya number="22">
<translation><![CDATA[Përse të mos e adhuroj Atë, i Cili më ka krijuar e tek i Cili do të ktheheni të gjithë?!]]></translation>
<footnotes></footnotes>
</aya>
<aya number="23">
<translation><![CDATA[Vallë, përse duhet të adhuroj zota të tjerë përveç Tij? Nëse i Gjithëmëshirshmi do të dëshironte të më godiste me ndonjë të keqe, ndërmjetësimi i atyre (zotave) nuk do të më sillte kurrfarë dobie e as që do të mund të më shpëtonin.]]></translation>
<footnotes></footnotes>
</aya>
<aya number="24">
<translation><![CDATA[Atëherë, unë do të isha me siguri në humbje të dukshme.]]></translation>
<footnotes></footnotes>
</aya>
<aya number="25">
<translation><![CDATA[Unë i kam besuar Zotit tuaj, andaj, më dëgjoni!”]]></translation>
<footnotes></footnotes>
</aya>
<aya number="26">
<translation><![CDATA[(Pasi e vrau populli i vet, atij) iu tha: “Hyr në Xhenet!” Ai tha: “Ah, sikur ta dinte populli im,]]></translation>
<footnotes></footnotes>
</aya>
<aya number="27">
<translation><![CDATA[se si më fali Zoti im dhe më bëri të nderuar!”]]></translation>
<footnotes></footnotes>
</aya>
<aya number="28">
<translation><![CDATA[Por pas (vdekjes së) tij, Ne nuk i dërguam kurrfarë ushtrie nga qielli (si dënim) popullit të tij dhe as që kishte nevojë për të dërguar.]]></translation>
<footnotes></footnotes>
</aya>
<aya number="29">
<translation><![CDATA[(Mjaftoi për t’i dënuar ata) vetëm një zë i tmerrshëm, pas të cilit u shuan përnjëherësh.]]></translation>
<footnotes></footnotes>
</aya>
<aya number="30">
<translation><![CDATA[Ah, sa mjerim për ata njerëz! Kurdo që u vinte ndonjë i dërguar, ata nuk bënin tjetër, por vetëm talleshin me të.]]></translation>
<footnotes></footnotes>
</aya>
<aya number="31">
<translation><![CDATA[Vallë, a nuk e kishin parë ata se sa e sa brezni para tyre që kishim shkatërruar nuk u kthyen më?!]]></translation>
<footnotes></footnotes>
</aya>
<aya number="32">
<translation><![CDATA[Të gjithë ata do të paraqiten bashkërisht te Ne.]]></translation>
<footnotes></footnotes>
</aya>
<aya number="33">
<translation><![CDATA[Shenjë për ata është toka e vdekur; Ne e ringjallim atë dhe nga ajo nxjerrim drithëra, me të cilat ushqehen.]]></translation>
<footnotes></footnotes>
</aya>
<aya number="34">
<translation><![CDATA[Ne kemi krijuar në tokë kopshte hurmash dhe vreshta e kemi bërë të shpërthejnë në të burime uji,]]></translation>
<footnotes></footnotes>
</aya>
<aya number="35">
<translation><![CDATA[që ata t’i hanë frutat e tyre. Këto nuk i bënë duart e tyre; ndaj, përse ata nuk duan të jenë mirënjohës?!]]></translation>
<footnotes></footnotes>
</aya>
<aya number="36">
<translation><![CDATA[Qoftë lavdëruar Ai që i ka krijuar çift të gjitha llojet: çka mbin prej tokës, ata vetë dhe ato që nuk i dinë!]]></translation>
<footnotes></footnotes>
</aya>
<aya number="37">
<translation><![CDATA[Një shenjë tjetër për ata është nata, prej së cilës Ne e tërheqim ditën dhe atëherë ata mbeten në errësirë.]]></translation>
<footnotes></footnotes>
</aya>
<aya number="38">
<translation><![CDATA[Dielli sillet në drejtimin e vet të caktuar. Kështu e ka paracaktuar i Plotfuqishmi, i Gjithëdijshmi.]]></translation>
<footnotes></footnotes>
</aya>
<aya number="39">
<translation><![CDATA[Hënës i kemi caktuar faza; ajo përditë hahet e bëhet si rremi i përkulur i hurmës.]]></translation>
<footnotes></footnotes>
</aya>
<aya number="40">
<translation><![CDATA[As Dielli nuk mund ta arrijë Hënën e as nata nuk mund t’ia kalojë ditës; të gjitha lundrojnë në orbitat e veta.]]></translation>
<footnotes></footnotes>
</aya>
<aya number="41">
<translation><![CDATA[Një shenjë tjetër për ata është që paraardhësit e tyre Ne i ngarkuam në anijen e mbushur plot (të Nuhut)]]></translation>
<footnotes></footnotes>
</aya>
<aya number="42">
<translation><![CDATA[dhe për ata Ne krijuam mjete të ngjashme me atë anije, në të cilat hipin.]]></translation>
<footnotes></footnotes>
</aya>
<aya number="43">
<translation><![CDATA[Po të duam, Ne i fundosim ata e atëherë as nuk do të mund t’i ndihmojë kush, as nuk do të mund të shpëtojnë,]]></translation>
<footnotes></footnotes>
</aya>
<aya number="44">
<translation><![CDATA[përveçse me mëshirën Tonë, duke i lënë ata të kënaqen njëfarë kohe.]]></translation>
<footnotes></footnotes>
</aya>
<aya number="45">
<translation><![CDATA[Kur atyre u thuhet: “Druajuni asaj që keni para jush dhe asaj që është pas jush, me qëllim që Allahu t’ju mëshirojë” (ata nuk ia vënë veshin).]]></translation>
<footnotes></footnotes>
</aya>
<aya number="46">
<translation><![CDATA[Sa herë që atyre u vjen ndonjë nga shenjat e Zotit të tyre, ata i shmangen asaj.]]></translation>
<footnotes></footnotes>
</aya>
<aya number="47">
<translation><![CDATA[E kur atyre u thuhet: “Jepni nga ato që ju ka dhënë Allahu”, atëherë, mohuesit u thonë besimtarëve: “Pse, ne do t’i ushqejmë ata që, po të donte Allahu, do t’i ushqente Vetë? Ju jeni vërtet në humbje të qartë!”]]></translation>
<footnotes></footnotes>
</aya>
<aya number="48">
<translation><![CDATA[Ata (jobesimtarët) thonë gjithashtu: “Kur do të përmbushet ky premtim, nëse ajo që thoni është e vërtetë?”]]></translation>
<footnotes></footnotes>
</aya>
<aya number="49">
<translation><![CDATA[Ata presin vetëm një zë të tmerrshëm, që do t’i kaplojë, ndërsa grinden me njëri-tjetrin.]]></translation>
<footnotes></footnotes>
</aya>
<aya number="50">
<translation><![CDATA[Atëherë ata nuk do të mund të lënë testament e as të kthehen te familjet e tyre.]]></translation>
<footnotes></footnotes>
</aya>
<aya number="51">
<translation><![CDATA[Dhe, kur të fryhet në Sur, ata do të dalin nga varret dhe do të nxitojnë drejt Zotit të tyre,]]></translation>
<footnotes></footnotes>
</aya>
<aya number="52">
<translation><![CDATA[duke thënë: “Mjerë ne! Kush na ngriti prej varreve tona?” (Do t’u thuhet): “Ja, kjo është ajo që ka premtuar i Gjithëmëshirshmi; të dërguarit kanë thënë të vërtetën!”]]></translation>
<footnotes></footnotes>
</aya>
<aya number="53">
<translation><![CDATA[Do të jetë ai vetëm një zë i tmerrshëm e ata të gjithë do të paraqiten para Nesh.]]></translation>
<footnotes></footnotes>
</aya>
<aya number="54">
<translation><![CDATA[Atë ditë askujt nuk do t’i bëhet ndonjë padrejtësi dhe ju do të shpërbleheni vetëm sipas asaj që keni bërë.]]></translation>
<footnotes></footnotes>
</aya>
<aya number="55">
<translation><![CDATA[Sigurisht që atë ditë banorët e Xhenetit nuk do të mendojnë për gjë tjetër, veç lumturisë së tyre.]]></translation>
<footnotes></footnotes>
</aya>
<aya number="56">
<translation><![CDATA[Ata dhe gratë e tyre do të jenë në hije, të mbështetur në ndenjëse të lartuara.]]></translation>
<footnotes></footnotes>
</aya>
<aya number="57">
<translation><![CDATA[Për ata do të ketë aty fruta dhe çdo gjë që dëshirojnë.]]></translation>
<footnotes></footnotes>
</aya>
<aya number="58">
<translation><![CDATA[“Paqe!” do të jetë fjala prej një Zoti Mëshirëplotë.]]></translation>
<footnotes></footnotes>
</aya>
<aya number="59">
<translation><![CDATA[(Ndërsa keqbërësve Ai do t’u thotë): “Veçohuni sot ju, o kriminelë!]]></translation>
<footnotes></footnotes>
</aya>
<aya number="60">
<translation><![CDATA[Vallë, a nuk ju kam urdhëruar, o bijtë e Ademit, që të mos e adhuroni djallin, se ai është vërtet armik i hapët juaji,]]></translation>
<footnotes></footnotes>
</aya>
<aya number="61">
<translation><![CDATA[por të më adhuroni vetëm Mua?! Kjo është rruga e drejtë.]]></translation>
<footnotes></footnotes>
</aya>
<aya number="62">
<translation><![CDATA[Sigurisht që ai (djalli) ka shpënë në humbje një mizëri prej jush; vallë a nuk po mendoni?!]]></translation>
<footnotes></footnotes>
</aya>
<aya number="63">
<translation><![CDATA[Ky është Xhehenemi, që ju ishte premtuar.]]></translation>
<footnotes></footnotes>
</aya>
<aya number="64">
<translation><![CDATA[Digjuni tani në të, sepse kurrë nuk besuat!”]]></translation>
<footnotes></footnotes>
</aya>
<aya number="65">
<translation><![CDATA[Sot Ne do t’ua vulosim atyre gojët e do të Na flasin duart e tyre dhe do të dëshmojnë këmbët e tyre për atë që kanë bërë.]]></translation>
<footnotes></footnotes>
</aya>
<aya number="66">
<translation><![CDATA[Sikur të donim, Ne do t’ua verbonim atyre sytë, kështu që ata do ta kërkonin më kot rrugën! Vallë, si do të shihnin?]]></translation>
<footnotes></footnotes>
</aya>
<aya number="67">
<translation><![CDATA[Sikur të kishim dashur, Ne do t’i kishim shndërruar ata (në krijesa të tjera) në atë vend e ata nuk do të mund as të shkonin e as të ktheheshin.]]></translation>
<footnotes></footnotes>
</aya>
<aya number="68">
<translation><![CDATA[Kujtdo, që i japim jetë të gjatë, Ne e bëjmë sërish krijesë të dobët. Vallë, a nuk kuptojnë ata?]]></translation>
<footnotes></footnotes>
</aya>
<aya number="69">
<translation><![CDATA[Ne nuk ia kemi mësuar atij (Muhamedit) poezinë e ajo as që është për të. Ky (libër që ka sjellë) është vetëm këshillë dhe një Kuran i qartë,]]></translation>
<footnotes></footnotes>
</aya>
<aya number="70">
<translation><![CDATA[për të paralajmëruar këdo që është gjallë dhe për t’u përmbushur fjala e Tij ndaj mohuesve.]]></translation>
<footnotes></footnotes>
</aya>
<aya number="71">
<translation><![CDATA[Vallë, a nuk e shohin ata se, ndër gjërat që Duart Tona kanë krijuar për ta, janë bagëtitë që ata zotërojnë?!]]></translation>
<footnotes></footnotes>
</aya>
<aya number="72">
<translation><![CDATA[Ne bëmë që ato t’u nënshtrohen atyre, kështu që disa i shalojnë e prej disave ushqehen,]]></translation>
<footnotes></footnotes>
</aya>
<aya number="73">
<translation><![CDATA[prej disave pinë dhe nxjerrin dobi të tjera. Vallë, si të mos falënderojnë!]]></translation>
<footnotes></footnotes>
</aya>
<aya number="74">
<translation><![CDATA[Por ata kanë zgjedhur zota të tjerë në vend të Allahut, duke shpresuar se do të ndihmohen prej tyre.]]></translation>
<footnotes></footnotes>
</aya>
<aya number="75">
<translation><![CDATA[Zotat nuk mund t’i ndihmojnë, e megjithatë idhujtarët janë si një ushtri e pranishme për (t’i mbrojtur) ata.]]></translation>
<footnotes></footnotes>
</aya>
<aya number="76">
<translation><![CDATA[Mos u dëshpëro nga fjalët e tyre! Ne e dimë çfarë fshehin dhe çfarë shpallin.]]></translation>
<footnotes></footnotes>
</aya>
<aya number="77">
<translation><![CDATA[A nuk sheh njeriu se si Ne e krijuam atë prej pikës së farës, e megjithatë ai bëhet kundërshtar i hapët?!]]></translation>
<footnotes></footnotes>
</aya>
<aya number="78">
<translation><![CDATA[Ai na sjell shembull, duke harruar krijimin e vet dhe thotë: “Kush do t’i ngjallë eshtrat kur të kalben?”]]></translation>
<footnotes></footnotes>
</aya>
<aya number="79">
<translation><![CDATA[Thuaj: “Do t’i ngjallë Ai që i krijoi ato për herë të parë; Ai ka njohuri të plotë për çdo krijesë;]]></translation>
<footnotes></footnotes>
</aya>
<aya number="80">
<translation><![CDATA[Ai që prej drurit të njomë bëri për ju zjarrin, të cilin e përdorni për të ndezur”.]]></translation>
<footnotes></footnotes>
</aya>
<aya number="81">
<translation><![CDATA[Vallë, a nuk është i Zoti Ai që krijoi qiejt dhe Tokën, t’i rikrijojë ato? Po! Ai është Krijuesi i çdo gjëje dhe i Gjithëdijshmi!]]></translation>
<footnotes></footnotes>
</aya>
<aya number="82">
<translation><![CDATA[Vërtet, urdhri i Tij, kur Ai dëshiron diçka, është që t’i thotë asaj “Bëhu!” - dhe ajo bëhet.]]></translation>
<footnotes></footnotes>
</aya>
<aya number="83">
<translation><![CDATA[Prandaj, qoftë lartësuar Ai, në Dorën e të Cilit është pushteti mbi çdo gjë! Tek Ai do të ktheheni!]]></translation>
<footnotes></footnotes>
</aya>
</sura>
<sura number="37">
<aya number="1">
<translation><![CDATA[Betohem në ata (engjëj) që janë të radhitur]]></translation>
<footnotes></footnotes>
</aya>
<aya number="2">
<translation><![CDATA[dhe në ata që pengojnë (të keqen)]]></translation>
<footnotes></footnotes>
</aya>
<aya number="3">
<translation><![CDATA[dhe në ata që e lexojnë Kuranin,]]></translation>
<footnotes></footnotes>
</aya>
<aya number="4">
<translation><![CDATA[se, në të vërtetë, Zoti juaj është Një,]]></translation>
<footnotes></footnotes>
</aya>
<aya number="5">
<translation><![CDATA[Zot i qiejve dhe i Tokës dhe çfarë gjendet mes tyre dhe Zot i lindjeve (të diellit)!]]></translation>
<footnotes></footnotes>
</aya>
<aya number="6">
<translation><![CDATA[Ne e kemi stolisur qiellin e kësaj bote me shkëlqimin e yjeve,]]></translation>
<footnotes></footnotes>
</aya>
<aya number="7">
<translation><![CDATA[mbrojtje nga djajtë kryeneçë.]]></translation>
<footnotes></footnotes>
</aya>
<aya number="8">
<translation><![CDATA[(Kështu që) ata nuk e përgjojnë dot Grupin më të Lartë (engjëjt lart në qiej) dhe qëllohen (me meteorë) nga të gjitha anët.]]></translation>
<footnotes></footnotes>
</aya>
<aya number="9">
<translation><![CDATA[Pastaj, ashtu të përzënë do të kenë vuajtje të përhershme (në jetën tjetër).]]></translation>
<footnotes></footnotes>
</aya>
<aya number="10">
<translation><![CDATA[(Djajtë nuk përgjojnë dot), veç atij që grabit diçka e që e ndjek një yll verbues.]]></translation>
<footnotes></footnotes>
</aya>
<aya number="11">
<translation><![CDATA[Pyeti (o Muhamed) ata (mekas jobesimtarë): A është më i vështirë krijimi i tyre apo i të gjitha gjërave të tjera që i kemi krijuar? Ata i kemi krijuar nga balta ngjitëse.]]></translation>
<footnotes></footnotes>
</aya>
<aya number="12">
<translation><![CDATA[Ti çuditesh (pse ata s’të besojnë), ndërsa ata të përqeshin (pse çuditesh)]]></translation>
<footnotes></footnotes>
</aya>
<aya number="13">
<translation><![CDATA[e, kur u drejtohen këshilla, ata nuk ua vënë veshin.]]></translation>
<footnotes></footnotes>
</aya>
<aya number="14">
<translation><![CDATA[Kur shohin një mrekulli, ata e nxisin njëri-tjetrin për t’u tallur]]></translation>
<footnotes></footnotes>
</aya>
<aya number="15">
<translation><![CDATA[dhe thonë: “Kjo s’është gjë tjetër, veçse një magji e kulluar!”]]></translation>
<footnotes></footnotes>
</aya>
<aya number="16">
<translation><![CDATA[(Ata thonë): “Vallë, kur të vdesim dhe të bëhemi eshtra e pluhur, a thua njëmend do të ringjallemi?]]></translation>
<footnotes></footnotes>
</aya>
<aya number="17">
<translation><![CDATA[Edhe paraardhësit tanë të lashtë?”]]></translation>
<footnotes></footnotes>
</aya>
<aya number="18">
<translation><![CDATA[Thuaju: “Po dhe do të jeni të poshtëruar!”]]></translation>
<footnotes></footnotes>
</aya>
<aya number="19">
<translation><![CDATA[Ai (zëri i bririt të ringjalljes) do të jetë një zë i vetëm dhe të gjithë (mohuesit e ringjallur) do të shohin (se ç’do të bëhet me ta)]]></translation>
<footnotes></footnotes>
</aya>
<aya number="20">
<translation><![CDATA[dhe do të thonë: “Mjerë për ne, kjo është Dita e Gjykimit!”]]></translation>
<footnotes></footnotes>
</aya>
<aya number="21">
<translation><![CDATA[Po, kjo është Dita e Gjykimit, të cilën ju e keni përgënjeshtruar!]]></translation>
<footnotes></footnotes>
</aya>
<aya number="22">
<translation><![CDATA[(Engjëjve do t’u thuhet): “Mblidhini njerëzit e këqij, shokët e tyre (djaj) dhe idhujt që i kanë adhuruar]]></translation>
<footnotes></footnotes>
</aya>
<aya number="23">
<translation><![CDATA[krahas Allahut e tregojuni atyre rrugën e Zjarrit flakërues!]]></translation>
<footnotes></footnotes>
</aya>
<aya number="24">
<translation><![CDATA[Ndalini ata, se do të pyeten:]]></translation>
<footnotes></footnotes>
</aya>
<aya number="25">
<translation><![CDATA[“Ç’keni që nuk e ndihmoni njëri-tjetrin?”]]></translation>
<footnotes></footnotes>
</aya>
<aya number="26">
<translation><![CDATA[Por, atë Ditë ata do të jenë plotësisht të dorëzuar,]]></translation>
<footnotes></footnotes>
</aya>
<aya number="27">
<translation><![CDATA[e do t’i afrohen njëri-tjetrit, duke u grindur.]]></translation>
<footnotes></footnotes>
</aya>
<aya number="28">
<translation><![CDATA[(Pasuesit) do t’u thonë (prijësve): “Ju na vinit nga ana e djathtë[273]”.]]></translation>
<footnotes><![CDATA[[273] E djathta paraqet në kulturën dhe në gjuhën arabe (dhe jo vetëm në të) anën e arsyes dhe të së mirës, kështu që shprehja “na vinit nga e djathta” do të thotë: “Ju na paraqiteshit me argumente që në pamje të parë ishin të paqortueshme, për të na nxjerrë nga rruga e drejtë”.]]></footnotes>
</aya>
<aya number="29">
<translation><![CDATA[Ata do të përgjigjen: “Jo, ju vetë nuk ishit besimtarë!]]></translation>
<footnotes></footnotes>
</aya>
<aya number="30">
<translation><![CDATA[Ne nuk kishim kurrfarë pushteti mbi ju, por ju ishit popull i pabindur.]]></translation>
<footnotes></footnotes>
</aya>
<aya number="31">
<translation><![CDATA[E kështu u përmbush fjala e Zotit kundër nesh; ne të gjithë do ta shijojmë me siguri dënimin.]]></translation>
<footnotes></footnotes>
</aya>
<aya number="32">
<translation><![CDATA[Ne ju mashtruam ju, por edhe vetë ishim të mashtruar.”]]></translation>
<footnotes></footnotes>
</aya>
<aya number="33">
<translation><![CDATA[Atë Ditë, të gjithë ata do të jenë së bashku në dënim.]]></translation>
<footnotes></footnotes>
</aya>
<aya number="34">
<translation><![CDATA[Ne kështu veprojmë me keqbërësit,]]></translation>
<footnotes></footnotes>
</aya>
<aya number="35">
<translation><![CDATA[sepse, kur u thuhej atyre: “Nuk ka zot tjetër (të vërtetë) veç Allahut!” - ata tregoheshin mendjemëdhenj]]></translation>
<footnotes></footnotes>
</aya>
<aya number="36">
<translation><![CDATA[dhe thoshin: “Vallë, a t’i braktisim hyjnitë tona për shkak të një poeti të marrë?”]]></translation>
<footnotes></footnotes>
</aya>
<aya number="37">
<translation><![CDATA[Nuk është ashtu (siç thonë ata), por ai (Muhamedi a.s.) ka sjellë të vërtetën dhe ka pohuar atë që thonin të dërguarit e mëparshëm.]]></translation>
<footnotes></footnotes>
</aya>
<aya number="38">
<translation><![CDATA[Sigurisht, ju do ta provoni dënimin e dhembshëm]]></translation>
<footnotes></footnotes>
</aya>
<aya number="39">
<translation><![CDATA[dhe do të shpërbleheni vetëm sipas asaj që keni bërë!]]></translation>
<footnotes></footnotes>
</aya>
<aya number="40">
<translation><![CDATA[Kurse robërit e sinqertë të Allahut,]]></translation>
<footnotes></footnotes>
</aya>
<aya number="41">
<translation><![CDATA[do të kenë mirësi të caktuara dhe]]></translation>
<footnotes></footnotes>
</aya>
<aya number="42">
<translation><![CDATA[fruta të ndryshme e do të jenë të respektuar,]]></translation>
<footnotes></footnotes>
</aya>
<aya number="43">
<translation><![CDATA[në kopshtet e lumturisë,]]></translation>
<footnotes></footnotes>
</aya>
<aya number="44">
<translation><![CDATA[në kolltukë, përballë njëri-tjetrit.]]></translation>
<footnotes></footnotes>
</aya>
<aya number="45">
<translation><![CDATA[Aty do t’u shërbehet një gotë e mbushur nga një burim i rrjedhshëm,]]></translation>
<footnotes></footnotes>
</aya>
<aya number="46">
<translation><![CDATA[(me pije) të bardhë e të shijshme për ata që do ta pinë.]]></translation>
<footnotes></footnotes>
</aya>
<aya number="47">
<translation><![CDATA[Prej saj as nuk do të trullosen dhe as nuk do të dehen.]]></translation>
<footnotes></footnotes>
</aya>
<aya number="48">
<translation><![CDATA[Pranë tyre do të jenë gra me shikim të ulur e sy të bukur]]></translation>
<footnotes></footnotes>
</aya>
<aya number="49">
<translation><![CDATA[sikur të ishin vezë të ruajtura mirë.]]></translation>
<footnotes></footnotes>
</aya>
<aya number="50">
<translation><![CDATA[Ata do t’i qasen njëri-tjetrit e do të bisedojnë.]]></translation>
<footnotes></footnotes>
</aya>
<aya number="51">
<translation><![CDATA[Dhe njëri prej tyre do të thotë: “Unë kam pasur një shok,]]></translation>
<footnotes></footnotes>
</aya>
<aya number="52">
<translation><![CDATA[i cili më thoshte: “Vallë, edhe ti je nga ata që besojnë]]></translation>
<footnotes></footnotes>
</aya>
<aya number="53">
<translation><![CDATA[se, kur të vdesim e të bëhemi eshtra e pluhur, do të japim llogari vërtet?!”]]></translation>
<footnotes></footnotes>
</aya>
<aya number="54">
<translation><![CDATA[- A doni ta shikoni (atë që më qortonte për shkak të besimit tim)?”]]></translation>
<footnotes></footnotes>
</aya>
<aya number="55">
<translation><![CDATA[Dhe ai do të shikojë poshtë dhe do ta shohë atë në mes të Zjarrit flakërues]]></translation>
<footnotes></footnotes>
</aya>
<aya number="56">
<translation><![CDATA[e do t’i thotë: “Për Allahun! Për pak më shkatërrove edhe mua.]]></translation>
<footnotes></footnotes>
</aya>
<aya number="57">
<translation><![CDATA[Po të mos ishte dhuntia e Zotit tim, edhe unë do të isha në zjarr (bashkë me ty)”.]]></translation>
<footnotes></footnotes>
</aya>
<aya number="58">
<translation><![CDATA[(Banorët e Xhenetit do të thonë:) “A nuk do të vdesim më,]]></translation>
<footnotes></footnotes>
</aya>
<aya number="59">
<translation><![CDATA[përveç vdekjes së parë? Dhe as nuk do të dënohemi?”]]></translation>
<footnotes></footnotes>
</aya>
<aya number="60">
<translation><![CDATA[Vërtet, kjo është fitorja më e madhe!]]></translation>
<footnotes></footnotes>
</aya>
<aya number="61">
<translation><![CDATA[Për diçka të tillë, le të përpiqen punëtorët!]]></translation>
<footnotes></footnotes>
</aya>
<aya number="62">
<translation><![CDATA[A është më e mirë kjo gjendje apo pema e zekumit?]]></translation>
<footnotes></footnotes>
</aya>
<aya number="63">
<translation><![CDATA[Ne e kemi bërë atë si mundim për keqbërësit.]]></translation>
<footnotes></footnotes>
</aya>
<aya number="64">
<translation><![CDATA[Njëmend, kjo pemë del nga fundi i Zjarrit flakërues]]></translation>
<footnotes></footnotes>
</aya>
<aya number="65">
<translation><![CDATA[dhe frutat e saj janë si kokat e djajve.]]></translation>
<footnotes></footnotes>
</aya>
<aya number="66">
<translation><![CDATA[Me të vërtetë, ata do ta hanë këtë frutë dhe me të do ta mbushin barkun.]]></translation>
<footnotes></footnotes>
</aya>
<aya number="67">
<translation><![CDATA[Pastaj, ata do të kenë një përzierje me ujë të nxehtë (për të pirë)]]></translation>
<footnotes></footnotes>
</aya>
<aya number="68">
<translation><![CDATA[e pas kësaj, me siguri, kthimi i tyre do të jetë në Zjarrin flakërues.]]></translation>
<footnotes></footnotes>
</aya>
<aya number="69">
<translation><![CDATA[Ata i gjetën etërit e tyre në humbje,]]></translation>
<footnotes></footnotes>
</aya>
<aya number="70">
<translation><![CDATA[dhe kështu vazhduan pas gjurmëve të tyre.]]></translation>
<footnotes></footnotes>
</aya>
<aya number="71">
<translation><![CDATA[Por, edhe para tyre humbën (rrugën) shumica e popujve të lashtë.]]></translation>
<footnotes></footnotes>
</aya>
<aya number="72">
<translation><![CDATA[Në të vërtetë, Ne u dërguam atyre paralajmërues.]]></translation>
<footnotes></footnotes>
</aya>
<aya number="73">
<translation><![CDATA[E tani shiko se cili qe fundi i atyre që u paralajmëruan,]]></translation>
<footnotes></footnotes>
</aya>
<aya number="74">
<translation><![CDATA[përveç robërve të sinqertë të Allahut.]]></translation>
<footnotes></footnotes>
</aya>
<aya number="75">
<translation><![CDATA[Kur Nuhu Na thirri (në ndihmë), Ne iu përgjigjëm bukur:]]></translation>
<footnotes></footnotes>
</aya>
<aya number="76">
<translation><![CDATA[e shpëtuam atë dhe familjen e tij prej katastrofës së madhe,]]></translation>
<footnotes></footnotes>
</aya>
<aya number="77">
<translation><![CDATA[i lamë në jetë vetëm pasardhësit e tij]]></translation>
<footnotes></footnotes>
</aya>
<aya number="78">
<translation><![CDATA[dhe e lamë atë kujtim te brezat e tjerë.]]></translation>
<footnotes></footnotes>
</aya>
<aya number="79">
<translation><![CDATA[“Paqja qoftë me Nuhun ndërmjet gjithë krijesave!”]]></translation>
<footnotes></footnotes>
</aya>
<aya number="80">
<translation><![CDATA[Ne, kështu i shpërblejmë punëdrejtët.]]></translation>
<footnotes></footnotes>
</aya>
<aya number="81">
<translation><![CDATA[Ai është vërtet nga robërit Tanë besimtarë.]]></translation>
<footnotes></footnotes>
</aya>
<aya number="82">
<translation><![CDATA[Pastaj i fundosëm të tjerët.]]></translation>
<footnotes></footnotes>
</aya>
<aya number="83">
<translation><![CDATA[Pa dyshim që një nga ithtarët e (besimit të) tij (Nuhut) ishte Ibrahimi.]]></translation>
<footnotes></footnotes>
</aya>
<aya number="84">
<translation><![CDATA[Ai i erdhi Zotit të vet me zemër të pastër,]]></translation>
<footnotes></footnotes>
</aya>
<aya number="85">
<translation><![CDATA[kur i tha babait dhe popullit të vet: “Çfarë adhuroni ju?]]></translation>
<footnotes></footnotes>
</aya>
<aya number="86">
<translation><![CDATA[Vallë, a dëshironi hyjni të rreme në vend të Allahut?]]></translation>
<footnotes></footnotes>
</aya>
<aya number="87">
<translation><![CDATA[Çfarë mendoni ju për Zotin e gjithësisë?”]]></translation>
<footnotes></footnotes>
</aya>
<aya number="88">
<translation><![CDATA[Pastaj u hodhi një shikim yjeve]]></translation>
<footnotes></footnotes>
</aya>
<aya number="89">
<translation><![CDATA[e tha: “Unë jam i sëmurë”.[274]]]></translation>
<footnotes><![CDATA[[274] Ibrahimi tha kështu që të mos merrte pjesë së bashku me banorët e tjerë në një festë pagane që zhvillohej jashtë qytetit.]]></footnotes>
</aya>
<aya number="90">
<translation><![CDATA[Ata u larguan prej tij, duke e lënë pas.]]></translation>
<footnotes></footnotes>
</aya>
<aya number="91">
<translation><![CDATA[Pastaj, ai u përvodh te hyjnitë e tyre dhe u tha: “A nuk po hani?]]></translation>
<footnotes></footnotes>
</aya>
<aya number="92">
<translation><![CDATA[Ç’keni, përse nuk flisni?”]]></translation>
<footnotes></footnotes>
</aya>
<aya number="93">
<translation><![CDATA[Iu afrua atyre kalimthi, duke i goditur me dorën e djathtë.]]></translation>
<footnotes></footnotes>
</aya>
<aya number="94">
<translation><![CDATA[(Mbasi u kthyen dhe panë idhujt e thyer) njerëzit nxituan nga ai.]]></translation>
<footnotes></footnotes>
</aya>
<aya number="95">
<translation><![CDATA[Ai u tha: “Vallë, ju adhuroni ato që i keni gdhendur vetë,]]></translation>
<footnotes></footnotes>
</aya>
<aya number="96">
<translation><![CDATA[ndërkohë që Allahu është Ai që ju ka krijuar ju dhe gjithçka që bëni?!”]]></translation>
<footnotes></footnotes>
</aya>
<aya number="97">
<translation><![CDATA[Ata thanë: “Përgatitni për të një furrë dhe hidheni në zjarrin flakërues!”]]></translation>
<footnotes></footnotes>
</aya>
<aya number="98">
<translation><![CDATA[Dhe deshën t’i ngrinin një kurth, por Ne i bëmë ata më të poshtëruarit.]]></translation>
<footnotes></footnotes>
</aya>
<aya number="99">
<translation><![CDATA[Ai tha: “Unë po shkoj te Zoti im. Ai do të më udhëzojë.”]]></translation>
<footnotes></footnotes>
</aya>
<aya number="100">
<translation><![CDATA[“O Zoti im, dhuromë një fëmijë prej të mirëve!”]]></translation>
<footnotes></footnotes>
</aya>
<aya number="101">
<translation><![CDATA[Dhe Ne i dhamë lajmin e gëzuar për një djalë të mbarë!]]></translation>
<footnotes></footnotes>
</aya>
<aya number="102">
<translation><![CDATA[Kur fëmija u rrit aq sa ta ndihmonte në punë, Ibrahimi i tha: “O djali im, kam parë ëndërr se duhet të të flijoj. Çfarë mendon ti?” – I biri i tha: “O ati im, vepro ashtu siç je urdhëruar! Dashtë Allahu, unë do të jem i durueshëm!”]]></translation>
<footnotes></footnotes>
</aya>
<aya number="103">
<translation><![CDATA[Pasi iu nënshtruan që të dy urdhrit, (Ibrahimi) e vuri (Ismailin) me ballë përtokë.]]></translation>
<footnotes></footnotes>
</aya>
<aya number="104">
<translation><![CDATA[Ne e thirrëm: “O Ibrahim,]]></translation>
<footnotes></footnotes>
</aya>
<aya number="105">
<translation><![CDATA[ti e përmbushe ëndrrën.” Vërtet, Ne kështu i shpërblejmë punëmirët!]]></translation>
<footnotes></footnotes>
</aya>
<aya number="106">
<translation><![CDATA[Kjo, me të vërtetë ka qenë një sprovë e qartë!]]></translation>
<footnotes></footnotes>
</aya>
<aya number="107">
<translation><![CDATA[Dhe Ne e zëvendësuam atë (Ismailin) me një kurban të madh,]]></translation>
<footnotes></footnotes>
</aya>
<aya number="108">
<translation><![CDATA[dhe i lamë atij (Ibrahimit) kujtim të mirë në brezat e mëvonshëm.]]></translation>
<footnotes></footnotes>
</aya>
<aya number="109">
<translation><![CDATA[“Paqja qoftë mbi Ibrahimin!”]]></translation>
<footnotes></footnotes>
</aya>
<aya number="110">
<translation><![CDATA[Ja, kështu, Ne i shpërblejmë punëmirët.]]></translation>
<footnotes></footnotes>
</aya>
<aya number="111">
<translation><![CDATA[Ai ka qenë vërtet një nga robërit Tanë besimtarë.]]></translation>
<footnotes></footnotes>
</aya>
<aya number="112">
<translation><![CDATA[Ne i dhamë atij lajmin e mirë për (lindjen e) Is’hakut, profet prej njerëzve të mirë.]]></translation>
<footnotes></footnotes>
</aya>
<aya number="113">
<translation><![CDATA[Dhe Ne e bekuam atë dhe Is’hakun, por midis pasardhësve të tyre, përveç punëmirëve, ka edhe të atillë që e kanë ngarkuar dukshëm veten me gjynahe.]]></translation>
<footnotes></footnotes>
</aya>
<aya number="114">
<translation><![CDATA[Ne i dhamë dhuntinë Tonë Musait dhe Harunit]]></translation>
<footnotes></footnotes>
</aya>
<aya number="115">
<translation><![CDATA[dhe i shpëtuam ata të dy dhe popullin e tyre nga mjerimi i madh.]]></translation>
<footnotes></footnotes>
</aya>
<aya number="116">
<translation><![CDATA[Ne i ndihmuam dhe ata ngadhënjyen.]]></translation>
<footnotes></footnotes>
</aya>
<aya number="117">
<translation><![CDATA[Ne u dhamë atyre Librin e qartë,]]></translation>
<footnotes></footnotes>
</aya>
<aya number="118">
<translation><![CDATA[i udhëzuam në rrugën e drejtë]]></translation>
<footnotes></footnotes>
</aya>
<aya number="119">
<translation><![CDATA[dhe u lamë kujtim të mirë për ta brezave të mëvonshëm.]]></translation>
<footnotes></footnotes>
</aya>
<aya number="120">
<translation><![CDATA[“Paqja qoftë mbi Musain dhe Harunin!”]]></translation>
<footnotes></footnotes>
</aya>
<aya number="121">
<translation><![CDATA[Ja, kështu, Ne i shpërblejmë punëmirët!]]></translation>
<footnotes></footnotes>
</aya>
<aya number="122">
<translation><![CDATA[E pa dyshim, ata të dy janë nga robërit Tanë besimtarë.]]></translation>
<footnotes></footnotes>
</aya>
<aya number="123">
<translation><![CDATA[Edhe Iljasi ka qenë vërtet një prej të dërguarve.]]></translation>
<footnotes></footnotes>
</aya>
<aya number="124">
<translation><![CDATA[Ai i tha popullit të vet: “A nuk po i frikësoheni Allahut?!”]]></translation>
<footnotes></footnotes>
</aya>
<aya number="125">
<translation><![CDATA[Vallë, a i luteni ju Ba‘lit[275], ndërsa braktisni Krijuesin më të mirë,]]></translation>
<footnotes><![CDATA[[275] Një idhull i njohur ndër popujt e lashtë të Lindjes së Mesme.]]></footnotes>
</aya>
<aya number="126">
<translation><![CDATA[Allahun, Zotin tuaj dhe Zotin e të parëve tuaj të lashtë?!”]]></translation>
<footnotes></footnotes>
</aya>
<aya number="127">
<translation><![CDATA[Ata e quajtën atë gënjeshtar dhe, për këtë shkak, do të çohen (në dënimin e Zjarrit),]]></translation>
<footnotes></footnotes>
</aya>
<aya number="128">
<translation><![CDATA[përveç robërve të sinqertë të Allahut.]]></translation>
<footnotes></footnotes>
</aya>
<aya number="129">
<translation><![CDATA[Dhe Ne i lamë atij kujtim të mirë te brezat e mëvonshëm:]]></translation>
<footnotes></footnotes>
</aya>
<aya number="130">
<translation><![CDATA[“Paqja qoftë mbi Iljasin!”]]></translation>
<footnotes></footnotes>
</aya>
<aya number="131">
<translation><![CDATA[Ja, kështu, Ne i shpërblejmë punëmirët!]]></translation>
<footnotes></footnotes>
</aya>
<aya number="132">
<translation><![CDATA[Ai ka qenë vërtet një nga robërit Tanë besimtarë.]]></translation>
<footnotes></footnotes>
</aya>
<aya number="133">
<translation><![CDATA[Sigurisht, edhe Luti ka qenë njëri prej të dërguarve.]]></translation>
<footnotes></footnotes>
</aya>
<aya number="134">
<translation><![CDATA[Ne e shpëtuam atë dhe tërë familjen e tij,]]></translation>
<footnotes></footnotes>
</aya>
<aya number="135">
<translation><![CDATA[përveç plakës që mbeti prapa me të dënuarit,]]></translation>
<footnotes></footnotes>
</aya>
<aya number="136">
<translation><![CDATA[pastaj i zhdukëm të tjerët.]]></translation>
<footnotes></footnotes>
</aya>
<aya number="137">
<translation><![CDATA[Ju që kaloni pranë rrënojave të tyre në mëngjes]]></translation>
<footnotes></footnotes>
</aya>
<aya number="138">
<translation><![CDATA[dhe natën, a nuk po e mblidhni mendjen?]]></translation>
<footnotes></footnotes>
</aya>
<aya number="139">
<translation><![CDATA[Junusi ka qenë gjithashtu njëri nga të dërguarit.]]></translation>
<footnotes></footnotes>
</aya>
<aya number="140">
<translation><![CDATA[Ai nxitoi drejt një anijeje të mbushur plot e përplot]]></translation>
<footnotes></footnotes>
</aya>
<aya number="141">
<translation><![CDATA[dhe hodhi short (me detarët se kush duhej të hidhej)[276] dhe humbi.]]></translation>
<footnotes><![CDATA[[276] Sipas komentuesve të Kuranit (konkretisht Ibn Kethirit), për shkak të ngarkesës së madhe, anija ishte gati të mbytej, prandaj detarët ranë dakord ta bëjnë me short se kush do të hidhej nga anija, në mënyrë që pesha e saj të lehtësohej e të shpëtonin nga mbytja.]]></footnotes>
</aya>
<aya number="142">
<translation><![CDATA[Pastaj atë e gëlltiti një balenë, se ai kishte bërë diçka të gabuar,]]></translation>
<footnotes></footnotes>
</aya>
<aya number="143">
<translation><![CDATA[dhe, po të mos ishte nga ata që i luten Allahut,]]></translation>
<footnotes></footnotes>
</aya>
<aya number="144">
<translation><![CDATA[me siguri do të mbetej në barkun e saj deri në Ditën e Ringjalljes.]]></translation>
<footnotes></footnotes>
</aya>
<aya number="145">
<translation><![CDATA[Por Ne e hodhëm atë në një breg të shkretë, duke qenë i sëmurë.]]></translation>
<footnotes></footnotes>
</aya>
<aya number="146">
<translation><![CDATA[Dhe bëmë që sipër tij të mbinte një bimë kungulli (për t’i bërë hije).]]></translation>
<footnotes></footnotes>
</aya>
<aya number="147">
<translation><![CDATA[Pastaj e dërguam atë te njëqind mijë e më tepër njerëz,]]></translation>
<footnotes></footnotes>
</aya>
<aya number="148">
<translation><![CDATA[dhe ata i besuan, prandaj u dhamë jetë të këndshme për një kohë.]]></translation>
<footnotes></footnotes>
</aya>
<aya number="149">
<translation><![CDATA[Pyeti ata (o Muhamed): “Vallë, për Zotin tënd janë vajzat, ndërsa për vete kanë djemtë?!]]></translation>
<footnotes></footnotes>
</aya>
<aya number="150">
<translation><![CDATA[Apo Ne i krijuam engjëjt si femra e ata ishin dëshmitarë?!”]]></translation>
<footnotes></footnotes>
</aya>
<aya number="151">
<translation><![CDATA[Sigurisht që ata shpifin kur thonë:]]></translation>
<footnotes></footnotes>
</aya>
<aya number="152">
<translation><![CDATA[“Allahu ka lindur fëmijë”! - Ata, në të vërtetë, janë gënjeshtarë.]]></translation>
<footnotes></footnotes>
</aya>
<aya number="153">
<translation><![CDATA[Vallë, Ai ka parapëlqyer vajzat ndaj djemve?!]]></translation>
<footnotes></footnotes>
</aya>
<aya number="154">
<translation><![CDATA[Çfarë keni që gjykoni kështu?!]]></translation>
<footnotes></footnotes>
</aya>
<aya number="155">
<translation><![CDATA[A nuk po mendoni?!]]></translation>
<footnotes></footnotes>
</aya>
<aya number="156">
<translation><![CDATA[Apo keni ndonjë provë të qartë për atë që thoni?!]]></translation>
<footnotes></footnotes>
</aya>
<aya number="157">
<translation><![CDATA[Sillni librin tuaj, nëse thoni të vërtetën!]]></translation>
<footnotes></footnotes>
</aya>
<aya number="158">
<translation><![CDATA[Idhujtarët kanë trilluar farefisni ndërmjet Zotit dhe xhindeve, kurse xhindet e dinë se ata do të sillen të gjithë para Tij.]]></translation>
<footnotes></footnotes>
</aya>
<aya number="159">
<translation><![CDATA[Lavdi Allahut, qoftë i pastër nga ajo që ata ia veshin Atij!]]></translation>
<footnotes></footnotes>
</aya>
<aya number="160">
<translation><![CDATA[Por robërit e sinqertë të Allahut nuk adhurojnë askënd tjetër përveç Tij.]]></translation>
<footnotes></footnotes>
</aya>
<aya number="161">
<translation><![CDATA[“Me të vërtetë, as ju, as idhujt tuaj,]]></translation>
<footnotes></footnotes>
</aya>
<aya number="162">
<translation><![CDATA[nuk mund të mashtroni askënd kundër (Atij),]]></translation>
<footnotes></footnotes>
</aya>
<aya number="163">
<translation><![CDATA[përveç atyre, që do të digjen në Zjarrin flakërues.[277]]]></translation>
<footnotes><![CDATA[[277] Sipas disa komentuesve të Kuranit, këto janë fjalët e engjëllit Xhebrail.]]></footnotes>
</aya>
<aya number="164">
<translation><![CDATA[Çdonjëri prej nesh e ka vendin e caktuar (në qiell, ku adhuron Allahun).]]></translation>
<footnotes></footnotes>
</aya>
<aya number="165">
<translation><![CDATA[Ne jemi ata që qëndrojmë në radhë,]]></translation>
<footnotes></footnotes>
</aya>
<aya number="166">
<translation><![CDATA[dhe ne jemi ata që e lavdërojmë Atë!”]]></translation>
<footnotes></footnotes>
</aya>
<aya number="167">
<translation><![CDATA[Edhe pse ata (idhujtarët mekas) thoshin:]]></translation>
<footnotes></footnotes>
</aya>
<aya number="168">
<translation><![CDATA[“Sikur të kishim një Libër nga popujt e mëparshëm,]]></translation>
<footnotes></footnotes>
</aya>
<aya number="169">
<translation><![CDATA[ne, me siguri, do të ishim robër të sinqertë të Allahut”,]]></translation>
<footnotes></footnotes>
</aya>
<aya number="170">
<translation><![CDATA[ata e mohuan Kuranin, por së shpejti do ta marrin vesh!]]></translation>
<footnotes></footnotes>
</aya>
<aya number="171">
<translation><![CDATA[Shumë kohë më parë Ne u premtuam robërve Tanë të dërguar]]></translation>
<footnotes></footnotes>
</aya>
<aya number="172">
<translation><![CDATA[se ata do të ndihmohen (prej Nesh)]]></translation>
<footnotes></footnotes>
</aya>
<aya number="173">
<translation><![CDATA[dhe se ushtritë tona do të jenë me siguri fitimtare!]]></translation>
<footnotes></footnotes>
</aya>
<aya number="174">
<translation><![CDATA[Andaj, largohu prej tyre për njëfarë kohe!]]></translation>
<footnotes></footnotes>
</aya>
<aya number="175">
<translation><![CDATA[Vështroji ata (kur t’u zbresë dënimi), se edhe ata do ta shohin (si janë pasojat e mosbesimit të tyre)!]]></translation>
<footnotes></footnotes>
</aya>
<aya number="176">
<translation><![CDATA[Vallë, a mos po kërkojnë ata shpejtimin e dënimit Tonë!]]></translation>
<footnotes></footnotes>
</aya>
<aya number="177">
<translation><![CDATA[Kur t’u bjerë në mesin e tyre, mëngjesi i atyre që janë paralajmëruar do të jetë shumë i shëmtuar.]]></translation>
<footnotes></footnotes>
</aya>
<aya number="178">
<translation><![CDATA[Andaj, largohu prej tyre për njëfarë kohe!]]></translation>
<footnotes></footnotes>
</aya>
<aya number="179">
<translation><![CDATA[Vështroji ata, se edhe ata do ta shohin!]]></translation>
<footnotes></footnotes>
</aya>
<aya number="180">
<translation><![CDATA[I lartësuar qoftë Zoti yt, Zoti i Madhështisë e i Lavdisë, mbi çfarë i veshin ata!]]></translation>
<footnotes></footnotes>
</aya>
<aya number="181">
<translation><![CDATA[Paqja qoftë mbi të dërguarit,]]></translation>
<footnotes></footnotes>
</aya>
<aya number="182">
<translation><![CDATA[dhe të gjitha lavdet e falënderimet qofshin për Allahun, Zotin e botëve!]]></translation>
<footnotes></footnotes>
</aya>
</sura>
<sura number="38">
<aya number="1">
<translation><![CDATA[Sâd! Betohem në Kuranin plot këshilla,]]></translation>
<footnotes></footnotes>
</aya>
<aya number="2">
<translation><![CDATA[(se ti Muhamed thua të vërtetën), por jobesimtarët janë mendjemëdhenj dhe kundërshtues.]]></translation>
<footnotes></footnotes>
</aya>
<aya number="3">
<translation><![CDATA[Sa e sa breza para tyre, Ne i kemi zhdukur; ata kanë thirrur për mëshirë, por ka qenë vonë!]]></translation>
<footnotes></footnotes>
</aya>
<aya number="4">
<translation><![CDATA[Ata (mekasit) çuditen për ardhjen e një paralajmëruesi nga gjiri i tyre dhe jobesimtarët thonë: “Ky është magjistar dhe gënjeshtar.]]></translation>
<footnotes></footnotes>
</aya>
<aya number="5">
<translation><![CDATA[A mos kërkon ai, që të gjithë zotat t’i bëjë një Zot të Vetëm? Vërtet që kjo është një gjë e çuditshme!”]]></translation>
<footnotes></footnotes>
</aya>
<aya number="6">
<translation><![CDATA[Paria e tyre largohet, duke thënë: “Mos ia vini veshin dhe qëndroni të durueshëm pranë zotave tuaj! Kjo është puna që duhet bërë vërtet.]]></translation>
<footnotes></footnotes>
</aya>
<aya number="7">
<translation><![CDATA[Këtë (monoteizëm) nuk e kemi dëgjuar në fenë e fundit (fenë e krishterë). Ky është vetëm një trillim i gënjeshtërt.]]></translation>
<footnotes></footnotes>
</aya>
<aya number="8">
<translation><![CDATA[Pse, vetëm atij i është shpallur Fjala e Allahut ndërmjet nesh?!” Po, ata dyshojnë në Këshillën Time, sepse ende nuk e kanë provuar dënimin Tim.]]></translation>
<footnotes></footnotes>
</aya>
<aya number="9">
<translation><![CDATA[A mos vallë, ata kanë në dorë thesaret e mëshirës së Zotit tënd, të Plotfuqishmit, Dhuruesit?!]]></translation>
<footnotes></footnotes>
</aya>
<aya number="10">
<translation><![CDATA[Apo i tyre është pushteti i qiejve, i Tokës dhe ç’ka midis tyre?! Atëherë le të ngjiten me litar (në qiell).]]></translation>
<footnotes></footnotes>
</aya>
<aya number="11">
<translation><![CDATA[Grupi i tyre (mekasve) është vetëm një prej ushtrive, të cilat do të shpartallohen.]]></translation>
<footnotes></footnotes>
</aya>
<aya number="12">
<translation><![CDATA[Edhe para tyre ka përgënjeshtruar populli i Nuhut, fisi Ad dhe Faraoni - njeriu i hunjve (ku torturonte njerëzit),]]></translation>
<footnotes></footnotes>
</aya>
<aya number="13">
<translation><![CDATA[por edhe fisi Themud, edhe populli i Lutit, edhe banorët e Ejkës; ata ishin vërtet ushtri të fuqishme.]]></translation>
<footnotes></footnotes>
</aya>
<aya number="14">
<translation><![CDATA[Të gjithë ata i quajtën të dërguarit gënjeshtarë, andaj e merituan dënimin Tim.]]></translation>
<footnotes></footnotes>
</aya>
<aya number="15">
<translation><![CDATA[Kurse këta (mekasit) presin vetëm një britmë (fryrjen e parë të bririt) që nuk do të pushojë[278].]]></translation>
<footnotes><![CDATA[[278] Pra, nuk do të pushojë derisa të shuhet gjithçka që ndodhet në qiej dhe në Tokë, përveç atyre që do Allahu.]]></footnotes>
</aya>
<aya number="16">
<translation><![CDATA[Ata thonë: “O Zoti ynë, shpejtona pjesën tonë (të dënimit) para Ditës së Llogarisë!”]]></translation>
<footnotes></footnotes>
</aya>
<aya number="17">
<translation><![CDATA[Ti duroje atë që thonë ata dhe kujtoje robin Tonë të fuqishëm, Davudin, që përherë i drejtohej Zotit.]]></translation>
<footnotes></footnotes>
</aya>
<aya number="18">
<translation><![CDATA[Ne ia nënshtruam malet që, bashkë me të, t’i luteshin Allahut, në mbrëmje dhe në mëngjes,]]></translation>
<footnotes></footnotes>
</aya>
<aya number="19">
<translation><![CDATA[edhe shpendët e tubuar. Të gjithë i drejtoheshin Atij.]]></translation>
<footnotes></footnotes>
</aya>
<aya number="20">
<translation><![CDATA[Ne ia forcuam mbretërinë dhe i dhamë mençuri e dijeni për të gjykuar.]]></translation>
<footnotes></footnotes>
</aya>
<aya number="21">
<translation><![CDATA[A e ke dëgjuar historinë e dy kundërshtarëve, që hipën mbi murin e faltores së tij?]]></translation>
<footnotes></footnotes>
</aya>
<aya number="22">
<translation><![CDATA[Kur hynë te Davudi, ai u frikësua prej tyre. Ata thanë: “Mos u frikëso! Ne jemi dy kundërshtarë, një nga të cilët i ka bërë padrejtësi tjetrit, prandaj gjyko me drejtësi dhe mos u shmang (prej së vërtetës), por na udhëzo në rrugë të drejtë”.]]></translation>
<footnotes></footnotes>
</aya>
<aya number="23">
<translation><![CDATA[(Njëri prej tyre tha:) “Ky është vëllai im. Ai ka nëntëdhjetë e nëntë dele, kurse unë kam vetëm një dele, andaj më tha: “Ma jep mua atë!” - dhe më mundi me fjalë.”]]></translation>
<footnotes></footnotes>
</aya>
<aya number="24">
<translation><![CDATA[Davudi tha: “Vërtet, ai të ka bërë padrejtësi që të ka kërkuar delen tënde të vetme, për ta bashkuar me delet e veta. Shumë bashkëpronarë i bëjnë padrejtësi njëri-tjetrit, përveç atyre që besojnë dhe bëjnë punë të mira, por ata janë pak”. Davudi e kuptoi, se në të vërtetë Ne e kishim vënë në provë atë, prandaj kërkoi falje nga Zoti i vet, ra në gjunjë dhe u përul, duke u penduar.]]></translation>
<footnotes></footnotes>
</aya>
<aya number="25">
<translation><![CDATA[Pastaj, Ne ia falëm këtë e ai te Ne do të jetë i afërt dhe do të ketë strehim të mirë (në jetën tjetër).]]></translation>
<footnotes></footnotes>
</aya>
<aya number="26">
<translation><![CDATA[“O Davud, Ne të kemi bërë mëkëmbës në Tokë, prandaj gjyko ndërmjet njerëzve me drejtësi dhe mos shko pas dëshirave dhe tekave, se ato të largojnë nga rruga e Allahut! Me të vërtetë, për ata që largohen nga rruga e Allahut, ka dënim të ashpër, ngaqë e kanë harruar Ditën e Llogarisë.”]]></translation>
<footnotes></footnotes>
</aya>
<aya number="27">
<translation><![CDATA[Ne nuk e kemi krijuar kot qiellin, Tokën dhe çfarë ndodhet midis tyre. Kjo është hamendja e jobesimtarëve; prandaj mjerë jobesimtarët kur të hidhen në zjarr!]]></translation>
<footnotes></footnotes>
</aya>
<aya number="28">
<translation><![CDATA[A t’i trajtojmë njëlloj ata që besojnë e bëjnë vepra të mira dhe turbulluesit në Tokë?! A t’i trajtojmë njëlloj njerëzit e devotshëm dhe njerëzit e mbrapshtë?!]]></translation>
<footnotes></footnotes>
</aya>
<aya number="29">
<translation><![CDATA[Ky (Kuran) është një libër i bekuar, që Ne ta kemi zbritur ty (Muhamed), për të përsiatur mbi vargjet e tij dhe për t’u këshilluar me të mendarët.]]></translation>
<footnotes></footnotes>
</aya>
<aya number="30">
<translation><![CDATA[Ne i falëm Davudit Sulejmanin, një rob të mrekullueshëm. Ai i drejtohej gjithnjë me pendesë Zotit!]]></translation>
<footnotes></footnotes>
</aya>
<aya number="31">
<translation><![CDATA[Kur një pasdite iu paraqitën kuajt këmbëshpejtë,]]></translation>
<footnotes></footnotes>
</aya>
<aya number="32">
<translation><![CDATA[ai tha: “Unë shfaqa dashuri më të madhe për pasurinë (kuajt), sesa për lutjen ndaj Zotit tim, derisa dielli humbi mbas malit.]]></translation>
<footnotes></footnotes>
</aya>
<aya number="33">
<translation><![CDATA[M’i ktheni ata (kuajt)” - e pastaj nisi t’i presë me shpatë këmbët dhe qafat e tyre.]]></translation>
<footnotes></footnotes>
</aya>
<aya number="34">
<translation><![CDATA[Ne e vumë në provë Sulejmanin dhe vendosëm në fronin e tij një trup, por ai iu drejtua Zotit]]></translation>
<footnotes></footnotes>
</aya>
<aya number="35">
<translation><![CDATA[dhe tha: “O Zoti im, më fal dhe më dhuro një pushtet që të mos e ketë askush pas meje! Me të vërtetë, Ti je Dhurues i madh!”]]></translation>
<footnotes></footnotes>
</aya>
<aya number="36">
<translation><![CDATA[Pastaj, Ne ia nënshtruam atij erën që të frynte me urdhrin e tij, andej nga të donte ai.]]></translation>
<footnotes></footnotes>
</aya>
<aya number="37">
<translation><![CDATA[(Gjithashtu ia nënshtruam) edhe djajtë, ndërmjet të cilëve kishte ndërtues dhe zhytës në ujë,]]></translation>
<footnotes></footnotes>
</aya>
<aya number="38">
<translation><![CDATA[si dhe të tjerë të lidhur në pranga.]]></translation>
<footnotes></footnotes>
</aya>
<aya number="39">
<translation><![CDATA[(Ne i thamë): “Kjo është dhurata Jonë për ty, prandaj jep lirisht ose mos jep gjë prej saj, sepse nuk do të kesh kurrfarë llogarie për këtë!]]></translation>
<footnotes></footnotes>
</aya>
<aya number="40">
<translation><![CDATA[Me të vërtetë, ai te Ne do të ketë vend të afërt dhe strehim të mirë (në jetën tjetër).]]></translation>
<footnotes></footnotes>
</aya>
<aya number="41">
<translation><![CDATA[Kujtoje robin Tonë Ejubin, kur iu lut Zotit të vet: “Me të vërtetë, më ka goditur djalli me mundim dhe vuajtje!”]]></translation>
<footnotes></footnotes>
</aya>
<aya number="42">
<translation><![CDATA[(Ne iu përgjigjëm): “Bjeri me këmbë tokës dhe aty do të dalë një burim me ujë të ftohtë për larje dhe pirje!”]]></translation>
<footnotes></footnotes>
</aya>
<aya number="43">
<translation><![CDATA[Ne ia kthyem atij familjen dhe dy herë më tepër, si mëshirë prej Nesh dhe këshillim për mendarët.]]></translation>
<footnotes></footnotes>
</aya>
<aya number="44">
<translation><![CDATA[(Ne i thamë atij): “Merr me dorën tënde një tufë thuprash e bjeri lehtë me to (gruas tënde) dhe mos e shkel betimin tënd![279]” Ne e gjetëm atë të durueshëm, rob të mrekullueshëm. Ai kthehej vazhdimisht me pendesë tek Zoti!]]></translation>
<footnotes><![CDATA[[279] Sipas komentuesve të Kuranit, gjatë kohës që ishte sëmurë, Ejubi (a.s.) u inatos me të shoqen për disa çështje dhe u betua që, nëse do ta shëronte Allahu, ai do ta godiste gruan njëqind herë me thupër. Pasi u shërua, Allahu e urdhëroi Ejubin ta përmbushte betimin, por duke e qëlluar gruan lehtë një herë të vetme me një tufë prej njëqind thuprash.]]></footnotes>
</aya>
<aya number="45">
<translation><![CDATA[Kujto robërit Tanë: Ibrahimin, Is’hakun dhe Jakubin, të fortë (në besim) dhe largpamës.]]></translation>
<footnotes></footnotes>
</aya>
<aya number="46">
<translation><![CDATA[Ne u dhuruam atyre një virtyt të veçantë, që ta kenë gjithmonë në mend botën e ardhshme.]]></translation>
<footnotes></footnotes>
</aya>
<aya number="47">
<translation><![CDATA[Njëmend, ata janë tek Ne, nga njerëzit më të mirë e më të zgjedhur.]]></translation>
<footnotes></footnotes>
</aya>
<aya number="48">
<translation><![CDATA[Kujtoje edhe Ismailin, Eljesain dhe Dhulkiflin. Të gjithë ata kanë qenë nga besimtarët e zgjedhur e të mirë.]]></translation>
<footnotes></footnotes>
</aya>
<aya number="49">
<translation><![CDATA[Ky është një përkujtim. Vërtet, për njerëzit që ruhen nga gjynahet, ka kthim të mirë (në botën tjetër):]]></translation>
<footnotes></footnotes>
</aya>
<aya number="50">
<translation><![CDATA[në kopshtet e Adnit, dyert e të cilit janë të hapura për ta.]]></translation>
<footnotes></footnotes>
</aya>
<aya number="51">
<translation><![CDATA[Aty do të prehen e do të kënaqen me pemë dhe pije të llojllojshme.]]></translation>
<footnotes></footnotes>
</aya>
<aya number="52">
<translation><![CDATA[Pranë tyre do të ketë hyri të dëlira e moshatare që nuk shikojnë anash.]]></translation>
<footnotes></footnotes>
</aya>
<aya number="53">
<translation><![CDATA[Kjo ju është premtuar për Ditën e Llogarisë.]]></translation>
<footnotes></footnotes>
</aya>
<aya number="54">
<translation><![CDATA[Këto janë, njëmend, begatitë Tona që nuk kanë të sosur!]]></translation>
<footnotes></footnotes>
</aya>
<aya number="55">
<translation><![CDATA[Kjo është kështu (për besimtarët). Kurse për njerëzit e pabindur, do të ketë vërtet një kthim të keq]]></translation>
<footnotes></footnotes>
</aya>
<aya number="56">
<translation><![CDATA[në Xhehenem, ku do të digjen. Eh, sa vendqëndrim i shëmtuar që është ai!]]></translation>
<footnotes></footnotes>
</aya>
<aya number="57">
<translation><![CDATA[Kjo i pret ata! Le ta shijojnë ujin e valuar dhe të qelbët]]></translation>
<footnotes></footnotes>
</aya>
<aya number="58">
<translation><![CDATA[dhe të tjera mundime të llojllojshme, të ngjashme me to.]]></translation>
<footnotes></footnotes>
</aya>
<aya number="59">
<translation><![CDATA[Ne do t’u themi prijësve të jobesimtarëve: “Ky është një grumbull bashkë me ju.[280] Nuk ka mirëseardhje për ta. Me siguri që ata do të digjen në zjarr!”]]></translation>
<footnotes><![CDATA[[280] Në fillim do të hidhen në Xhehenem prijësit e jobesimtarëve. Më pas, do të hidhen turmat që shkuan pas tyre në mosbesim dhe prijësve do t’u thuhet: “Ky është grumbull bashkë me ju”.]]></footnotes>
</aya>
<aya number="60">
<translation><![CDATA[Pasuesit jobesimtarë do t’u thonë prijësve të tyre: “Ah, ju mos paçi çlirim e as qetësi! Ju na keni sjellë në këtë gjendje! Eh, sa strehim i keq është ky!”]]></translation>
<footnotes></footnotes>
</aya>
<aya number="61">
<translation><![CDATA[Pastaj ata do të thonë: “O Zoti ynë! Atyre që na e përgatitën këtë neve, dyfishojua dënimin në Zjarr!”]]></translation>
<footnotes></footnotes>
</aya>
<aya number="62">
<translation><![CDATA[Do të thonë: “Pse nuk po i shohim njerëzit, që ne i quanim të këqij,]]></translation>
<footnotes></footnotes>
</aya>
<aya number="63">
<translation><![CDATA[dhe i përqeshnim apo na kanë humbur sysh?”]]></translation>
<footnotes></footnotes>
</aya>
<aya number="64">
<translation><![CDATA[Kjo do të ndodhë vërtet. Banorët e zjarrit (të Xhehenemit) do të grinden ndërmjet tyre.]]></translation>
<footnotes></footnotes>
</aya>
<aya number="65">
<translation><![CDATA[Thuaj (o Muhamed): “Në të vërtetë, unë jam vetëm paralajmërues. Nuk ka zot tjetër të vërtetë përveç Allahut, të Vetmit, Ngadhënjimtarit,]]></translation>
<footnotes></footnotes>
</aya>
<aya number="66">
<translation><![CDATA[Zotit të qiejve e të Tokës dhe të gjithçkaje që gjendet midis tyre, të Plotfuqishmit, Falësit të Madh”.]]></translation>
<footnotes></footnotes>
</aya>
<aya number="67">
<translation><![CDATA[Thuaj: “Ky (Kuran) është një mesazh i madh,]]></translation>
<footnotes></footnotes>
</aya>
<aya number="68">
<translation><![CDATA[e megjithatë ju nuk po ia vini veshin atij.]]></translation>
<footnotes></footnotes>
</aya>
<aya number="69">
<translation><![CDATA[Unë nuk kam pasur asnjë dijeni për Grupin më të Lartë, kur diskutonin mes tyre (për krijimin e Ademit).]]></translation>
<footnotes></footnotes>
</aya>
<aya number="70">
<translation><![CDATA[Mua më është shpallur se jam vetëm paralajmërues i qartë.”]]></translation>
<footnotes></footnotes>
</aya>
<aya number="71">
<translation><![CDATA[Kur Zoti yt u tha engjëjve: “Unë do të krijoj një njeri prej balte.]]></translation>
<footnotes></footnotes>
</aya>
<aya number="72">
<translation><![CDATA[Kur t’i jap trajtë dhe t’i fryj prej shpirtit Tim, përuljuni në sexhde atij!”,]]></translation>
<footnotes></footnotes>
</aya>
<aya number="73">
<translation><![CDATA[të gjithë engjëjt së bashku u përulën në sexhde,]]></translation>
<footnotes></footnotes>
</aya>
<aya number="74">
<translation><![CDATA[përveç Iblisit; ai u bë mendjemadh e një nga mohuesit.]]></translation>
<footnotes></footnotes>
</aya>
<aya number="75">
<translation><![CDATA[Zoti tha: “O Iblis, ç’të pengoi ty që të mos përuleshe në sexhde para atij që e kam krijuar Vetë me duart e Mia? A mos u bëre mendjemadh apo mendon se je nga të lartët?”]]></translation>
<footnotes></footnotes>
</aya>
<aya number="76">
<translation><![CDATA[Iblisi tha: “Unë jam më i mirë se ai. Mua më ke krijuar prej zjarrit, kurse atë prej balte”.]]></translation>
<footnotes></footnotes>
</aya>
<aya number="77">
<translation><![CDATA[Allahu tha: “Atëherë dil prej Xhenetit! Me të vërtetë, ti je i mallkuar]]></translation>
<footnotes></footnotes>
</aya>
<aya number="78">
<translation><![CDATA[dhe mallkimi Im do të jetë mbi ty deri në Ditën e Gjykimit”.]]></translation>
<footnotes></footnotes>
</aya>
<aya number="79">
<translation><![CDATA[Ai tha: “O Zoti im, më jep afat deri në ditën kur do të ringjallen ata!”]]></translation>
<footnotes></footnotes>
</aya>
<aya number="80">
<translation><![CDATA[Zoti tha: “Në të vërtetë, ty do të të jepet afat]]></translation>
<footnotes></footnotes>
</aya>
<aya number="81">
<translation><![CDATA[deri në një ditë të caktuar (kur i fryhet Surit për herë të parë)”.]]></translation>
<footnotes></footnotes>
</aya>
<aya number="82">
<translation><![CDATA[Ai tha: “Betohem në madhërinë Tënde se unë do t’i mashtroj ata të gjithë,]]></translation>
<footnotes></footnotes>
</aya>
<aya number="83">
<translation><![CDATA[përveç robërve të Tu të sinqertë!”]]></translation>
<footnotes></footnotes>
</aya>
<aya number="84">
<translation><![CDATA[Zoti tha: “E vërteta është - dhe Unë them vetëm të vërtetën]]></translation>
<footnotes></footnotes>
</aya>
<aya number="85">
<translation><![CDATA[se, do ta mbush Xhehenemin me ty dhe me të gjithë ata që të pasojnë ty”!]]></translation>
<footnotes></footnotes>
</aya>
<aya number="86">
<translation><![CDATA[Thuaj (o Muhamed): “Unë prej jush nuk kërkoj kurrfarë shpërblimi për këtë (Kuran) e as pretendoj të jem diçka që s’jam.]]></translation>
<footnotes></footnotes>
</aya>
<aya number="87">
<translation><![CDATA[Në të vërtetë, ky Kuran është këshillë për tërë botën!]]></translation>
<footnotes></footnotes>
</aya>
<aya number="88">
<translation><![CDATA[Dhe ju me siguri që do ta merrni vesh të vërtetën shumë shpejt!”]]></translation>
<footnotes></footnotes>
</aya>
</sura>
<sura number="39">
<aya number="1">
<translation><![CDATA[Ky Libër është shpallur nga Allahu i Plotfuqishëm dhe i Gjithëdijshëm!]]></translation>
<footnotes></footnotes>
</aya>
<aya number="2">
<translation><![CDATA[Njëmend, Ne ta kemi zbritur ty Librin me të vërtetën. Andaj adhuro vetëm Allahun me përkushtim të çiltër për Të!]]></translation>
<footnotes></footnotes>
</aya>
<aya number="3">
<translation><![CDATA[Vetëm Allahut i takon adhurimi i vërtetë. Sa për ata që marrin mbrojtës të tjerë, përveç Tij, duke thënë: “Ne u lutemi atyre vetëm që të na afrojnë tek Allahu”, Allahu me siguri që do t’i gjykojë për mospajtimet që kanë pasur. Vërtet, Allahu nuk e udhëzon atë që është gënjeshtar e mohues.]]></translation>
<footnotes></footnotes>
</aya>
<aya number="4">
<translation><![CDATA[Sikur të donte Allahu të merrte një bir, Ai do të zgjidhte kë të pëlqente prej krijesave të Veta. Qoftë i lartësuar Ai nga kjo gjë! Ai është Allahu, i Vetmi dhe Ngadhënjimtari!]]></translation>
<footnotes></footnotes>
</aya>
<aya number="5">
<translation><![CDATA[Ai i ka krijuar qiejt dhe Tokën për të shpallur të Vërtetën. Ai e bën natën të kalojë në ditë dhe ditën në natë, Ai e ka nënshtruar Diellin dhe Hënën. Të gjitha lëvizin për një kohë të caktuar. Vërtet, Ai është i Plotfuqishëm dhe Falës i Madh!]]></translation>
<footnotes></footnotes>
</aya>
<aya number="6">
<translation><![CDATA[Ai ju krijoi prej një njeriu të vetëm; pastaj, prej tij krijoi shoqen e tij. Ai ka krijuar për ju tetë çifte bagëtish[281]. Ai ju krijon në barqet e nënave tuaja, fazë pas faze në një errësirë të trefishtë. Ky është Allahu - Zoti juaj; Atij i përket i tërë pushteti; nuk ka zot tjetër të vërtetë përveç Tij. Atëherë, si është e mundur që largoheni prej Tij?!]]></translation>
<footnotes><![CDATA[[281] Dy prej deveve, dy prej lopëve, dy prej dhenve dhe dy prej dhive.]]></footnotes>
</aya>
<aya number="7">
<translation><![CDATA[Nëse ju e mohoni Atë, dijeni se Allahu është vërtet i pavarur prej jush. Megjithatë, Ai nuk është i kënaqur me mosmirënjohjen e robërve të Tij, por kënaqet me ju, nëse e falënderoni. Asnjë gjynahqar nuk do t’i mbartë gjynahet e tjetrit. Pastaj, do të ktheheni te Zoti juaj e Ai do t’ju njoftojë për atë që keni bërë, sepse Ai e di vërtet se ç’keni në zemrat tuaja.]]></translation>
<footnotes></footnotes>
</aya>
<aya number="8">
<translation><![CDATA[Kur njeriun e godet një e keqe, ai i lutet Zotit të vet, duke iu drejtuar me pendesë. E kur atij i vjen një e mirë prej Zotit, ai harron se për çfarë ishte duke u lutur më parë dhe sajon zota të tjerë të barabartë me Allahun, për t’i larguar të tjerët nga rruga e Tij. Thuaj (o Muhamed)[282]: “Kënaqu pak me mosbesimin tënd! Ti, me siguri, do të jesh nga banorët e zjarrit!”]]></translation>
<footnotes><![CDATA[[282] Pra, thuaji këtij lloj njeriu.]]></footnotes>
</aya>
<aya number="9">
<translation><![CDATA[A mund të krahasohet ai që falet natën, duke bërë sexhde dhe duke qëndruar në këmbë e që ruhet prej jetës tjetër dhe shpreson në mëshirën e Zotit të tij (me jobesimtarin)?! Thuaj: “A janë të barabartë ata që dinë dhe ata që nuk dinë?! Vetëm mendarët i pranojnë këshillat!”]]></translation>
<footnotes></footnotes>
</aya>
<aya number="10">
<translation><![CDATA[Thuaj: “O robër besimtarë (të Allahut), frikësojuni Zotit tuaj! Ata që bëjnë mirë në këtë jetë, do të kenë të mira. Toka e Allahut është e gjerë. Vetëm ata që janë të durueshëm do të shpërblehen pa masë”.]]></translation>
<footnotes></footnotes>
</aya>
<aya number="11">
<translation><![CDATA[Thuaj: “Unë jam urdhëruar që ta adhuroj Allahun me përkushtim të sinqertë.]]></translation>
<footnotes></footnotes>
</aya>
<aya number="12">
<translation><![CDATA[Unë jam urdhëruar të jem i pari nga ata që i nënshtrohen Atij.”]]></translation>
<footnotes></footnotes>
</aya>
<aya number="13">
<translation><![CDATA[Thuaj: “Unë i trembem vërtet dënimit të Ditës së madhe, nëse nuk i bindem Zotit tim”.]]></translation>
<footnotes></footnotes>
</aya>
<aya number="14">
<translation><![CDATA[Thuaj: “Vetëm Allahun e adhuroj me besimin tim të plotë e të sinqertë,]]></translation>
<footnotes></footnotes>
</aya>
<aya number="15">
<translation><![CDATA[kurse ju adhuroni kë të doni në vend të Tij!” Thuaj: “Të humburit e vërtetë janë ata që do të humbin veten dhe familjen e tyre në Ditën e Kiametit. Ja, kjo është humbja e qartë”!]]></translation>
<footnotes></footnotes>
</aya>
<aya number="16">
<translation><![CDATA[Ata do të mbulohen me shtresa zjarri nga sipër dhe nga poshtë. Me këtë, Allahu i tremb robërit e Vet. “O robërit e Mi, më kini frikë Mua!”]]></translation>
<footnotes></footnotes>
</aya>
<aya number="17">
<translation><![CDATA[Le të gëzohen ata që shmangen nga adhurimi i idhujve e kthehen nga Allahu! Pra, jepu lajme të gëzueshme robërve të Mi,]]></translation>
<footnotes></footnotes>
</aya>
<aya number="18">
<translation><![CDATA[të cilët, pasi i dëgjojnë fjalët (që u thuhen), ndjekin atë që është më e mira prej tyre. Këta janë ata që Allahu i ka udhëzuar në rrugë të drejtë; këta janë mendarët.]]></translation>
<footnotes></footnotes>
</aya>
<aya number="19">
<translation><![CDATA[Vallë, a mund ta udhëzosh ti (o Muhamed) atë që meriton të dënohet dhe a mund ta shpëtosh atë që gjendet në Zjarr?!]]></translation>
<footnotes></footnotes>
</aya>
<aya number="20">
<translation><![CDATA[Ndërkaq, ata që i frikësohen Zotit, do të kenë dhoma të ngritura mbi njëra-tjetrën, pranë të cilave rrjedhin lumenj. Ky është premtimi i Allahut; Allahu nuk e shkel premtimin e Vet.]]></translation>
<footnotes></footnotes>
</aya>
<aya number="21">
<translation><![CDATA[A nuk e sheh se si Allahu e zbret ujin nga qielli dhe e bën atë të burojë nga toka? Nëpërmjet tij Ai nxjerr bimë të llojllojshme, ngjyrash të ndryshme, të cilat, më pas thahen e zverdhen dhe pastaj Ai i thërrmon. Me të vërtetë, në të gjitha këto ka këshilla për ata që janë të mençur.]]></translation>
<footnotes></footnotes>
</aya>
<aya number="22">
<translation><![CDATA[A është njëlloj si ai që Allahu ia ka hapur kraharorin për të pranuar Islamin, duke qenë kështu në dritën e Zotit të vet, (ashtu edhe ai që e ka zemrën të mbyllur ndaj besimit?!) Prandaj, mjerë ata që e kanë zemrën të pandjeshme, kur përmendet Allahu! Njerëz të tillë janë në humbje të qartë!]]></translation>
<footnotes></footnotes>
</aya>
<aya number="23">
<translation><![CDATA[Allahu ka shpallur Fjalën më të bukur (Kuranin) në formën e një libri, pjesët e të cilit i ngjasojnë njëra-tjetrës dhe përsëriten. Prej tij u rrëqethet lëkura atyre që i frikësohen Zotit të tyre e, mandej qetësohen lëkura dhe zemrat e tyre, kur përmendet Allahu. Ky Libër është udhëzim i Allahut. Nëpërmjet tij Allahu udhëzon kë të dojë. Ndërsa atë që Allahu e shpie në humbje, s’mund ta udhëzojë kush.]]></translation>
<footnotes></footnotes>
</aya>
<aya number="24">
<translation><![CDATA[A është njësoj si ai që do ta vuajë me fytyrën e vet dënimin e rëndë në Ditën e Kiametit, (ashtu edhe ai që është i shpëtuar)?! Keqbërësve do t’u thuhet: “Shijoni atë që keni fituar!”]]></translation>
<footnotes></footnotes>
</aya>
<aya number="25">
<translation><![CDATA[Edhe ata që ishin para tyre i quajtën gënjeshtarë (të dërguarit), prandaj atyre u erdhi dënimi prej nga nuk e prisnin.]]></translation>
<footnotes></footnotes>
</aya>
<aya number="26">
<translation><![CDATA[Allahu i poshtëroi ata që në këtë jetë, por dënimi i jetës tjetër do të jetë më i madh! Veç sikur ta dinin!]]></translation>
<footnotes></footnotes>
</aya>
<aya number="27">
<translation><![CDATA[Vërtet, Ne u kemi sjellë njerëzve shembuj në këtë Kuran për çdo gjë, për t’ua vënë veshin.]]></translation>
<footnotes></footnotes>
</aya>
<aya number="28">
<translation><![CDATA[Ne e kemi shpallur Kuranin në gjuhën arabe dhe pa asnjë kundërthënie, me qëllim që ata ta ruajnë veten nga e keqja.]]></translation>
<footnotes></footnotes>
</aya>
<aya number="29">
<translation><![CDATA[Dëgjojeni këtë shembull që ka sjellë Allahu! Janë dy njerëz: njëri ka shumë bashkëpronarë që e kundërshtojnë njëri-tjetrin, ndërsa tjetri ka vetëm një pronar, të cilit i përkushtohet. A janë të njëjtë ata në krahasim?! Lavdëruar qoftë Allahu, por shumica e tyre nuk e dinë këtë!]]></translation>
<footnotes></footnotes>
</aya>
<aya number="30">
<translation><![CDATA[Sigurisht që ti (o Muhamed) do të vdesësh një ditë e, sigurisht që edhe ata do të vdesin.]]></translation>
<footnotes></footnotes>
</aya>
<aya number="31">
<translation><![CDATA[Pastaj, në Ditën e Gjykimit, ju do të grindeni para Zotit tuaj!]]></translation>
<footnotes></footnotes>
</aya>
<aya number="32">
<translation><![CDATA[Kush është më i keq se ai që trillon gënjeshtra për Allahun dhe hedh poshtë të Vërtetën (Kuranin), kur ajo i vjen atij?! A nuk është Xhehenemi strehë për mohuesit?!]]></translation>
<footnotes></footnotes>
</aya>
<aya number="33">
<translation><![CDATA[Ata, që e shpallin të Vërtetën dhe që i besojnë asaj, pikërisht ata janë të përkushtuarit që i frikësohen Zotit.]]></translation>
<footnotes></footnotes>
</aya>
<aya number="34">
<translation><![CDATA[Ata do të kenë çfarë të duan te Zoti i tyre. Ky është shpërblimi për punëmirët.]]></translation>
<footnotes></footnotes>
</aya>
<aya number="35">
<translation><![CDATA[Allahu do t’ua falë atyre veprat më të këqija që kanë bërë dhe do t’i shpërblejë sipas veprave më të mira që kanë bërë.]]></translation>
<footnotes></footnotes>
</aya>
<aya number="36">
<translation><![CDATA[A nuk i mjafton Allahu robit të Vet?! Ata të frikësojnë ty (o Muhamed) me zota të tjerë, përveç Tij. Atë që Allahu e shpie në humbje, nuk mund ta udhëzojë kush.]]></translation>
<footnotes></footnotes>
</aya>
<aya number="37">
<translation><![CDATA[Ndërsa atë që e udhëzon Allahu, askush nuk mund ta shpjerë në humbje. A nuk është Allahu i Plotfuqishëm dhe i Zoti për t’u hakmarrë?!]]></translation>
<footnotes></footnotes>
</aya>
<aya number="38">
<translation><![CDATA[Nëse ti (o Muhamed) i pyet ata (mekasit paganë) se kush i ka krijuar qiejt dhe Tokën, me siguri që do të të thonë: “Allahu”. Thuaju: “Si mendoni, nëse Allahu dëshiron të më shkaktojë ndonjë dëm, a mund ta largojnë atë idhujt që ju i adhuroni krahas Tij?! Po nëse Ai dëshiron të më mëshirojë, a mund ta pengojnë ata mëshirën e Tij?!” Thuaju: “Mua më mjafton Allahu. Tek Ai le të mbështeten ata që kërkojnë mbështetje”.]]></translation>
<footnotes></footnotes>
</aya>
<aya number="39">
<translation><![CDATA[Thuaj: “O populli im! Veproni sipas mënyrës suaj, edhe unë do të veproj sipas simes! Shumë shpejt do ta merrni vesh,]]></translation>
<footnotes></footnotes>
</aya>
<aya number="40">
<translation><![CDATA[se kush do të marrë një dënim poshtërues dhe ndëshkim të përhershëm!”]]></translation>
<footnotes></footnotes>
</aya>
<aya number="41">
<translation><![CDATA[Ne ta kemi zbritur ty Librin me të vërtetën për të udhëzuar njerëzit. Kush shkon në rrugë të drejtë, ai e ka për të mirën e vet, ndërsa kush e humb këtë rrugë, ai humb në dëm të vet. Ti (o Muhamed) nuk je përgjegjës për ata.]]></translation>
<footnotes></footnotes>
</aya>
<aya number="42">
<translation><![CDATA[Allahu ua merr shpirtrat atyre që u ka ardhur çasti i vdekjes dhe atyre që nuk kanë vdekur, por që janë në gjumë. Pastaj Ai ndal shpirtin e atij që i është caktuar vdekja, ndërsa të tjerëve ua lë deri në një kohë të caktuar. Me të vërtetë, këto janë shenja për njerëzit që mendojnë.]]></translation>
<footnotes></footnotes>
</aya>
<aya number="43">
<translation><![CDATA[A zgjedhin ata, përveç Allahut, ndërmjetësues të tjerë (që gjoja do t’i afrojnë pranë Allahut)?! Thuaj: “Vallë, a i merrni edhe pse nuk kanë asgjë në dorë dhe nuk kuptojnë?!”]]></translation>
<footnotes></footnotes>
</aya>
<aya number="44">
<translation><![CDATA[Thuaju: “Ndërmjetësimi është i gjithi në duart e Allahut; Atij i takon pushteti i qiejve dhe i Tokës e pastaj tek Ai do të ktheheni”.]]></translation>
<footnotes></footnotes>
</aya>
<aya number="45">
<translation><![CDATA[Kur përmendet vetëm Allahu, zemrat e atyre që nuk besojnë në jetën tjetër neveriten, ndërsa, kur përmenden të tjerët, përveç Allahut, ata menjëherë gëzohen.]]></translation>
<footnotes></footnotes>
</aya>
<aya number="46">
<translation><![CDATA[Thuaj: “O Zoti im, Krijues i qiejve dhe i Tokës, Njohës i së dukshmes e i të padukshmes, Ti do të gjykosh mes robërve të Tu për kundërshtitë që kanë pasur”!]]></translation>
<footnotes></footnotes>
</aya>
<aya number="47">
<translation><![CDATA[Sikur keqbërësit të kishin çdo gjë që gjendet në Tokë, dhe po kaq më tepër, të gjitha këto do t’i flijonin (për të shpëtuar) prej dënimit të ashpër në Ditën e Kiametit. Atëherë, do të përballen me atë që nuk e kanë llogaritur,]]></translation>
<footnotes></footnotes>
</aya>
<aya number="48">
<translation><![CDATA[do t’u shfaqen atyre të këqijat që kanë bërë dhe do t’i kaplojë ajo të cilën e përqeshnin.]]></translation>
<footnotes></footnotes>
</aya>
<aya number="49">
<translation><![CDATA[Kur njeriut i bie ndonjë e keqe, ai na lutet Neve; por, kur pas kësaj, i ofrojmë një të mirë prej Nesh, ai thotë: “Kjo më është dhënë vetëm pse kam ditur”. Nuk është kështu! Kjo është vetëm një sprovë, por shumica e tyre nuk e dinë.]]></translation>
<footnotes></footnotes>
</aya>
<aya number="50">
<translation><![CDATA[Kështu thoshin edhe ata që ishin para tyre, prandaj nuk patën dobi nga ajo që patën fituar.]]></translation>
<footnotes></footnotes>
</aya>
<aya number="51">
<translation><![CDATA[Prandaj ata i goditi dënimi i të këqijave që kishin punuar. Por, edhe keqbërësve prej këtyre[283] do t’u bjerë dënimi për të këqijat, që kanë bërë e nuk do të mund t’i ikin atij.]]></translation>
<footnotes><![CDATA[[283] D.m.th. idhujtarëve të Mekës.]]></footnotes>
</aya>
<aya number="52">
<translation><![CDATA[A nuk e dinë ata se Allahu ia shton apo ia pakëson riskun kujt të dojë?! Vërtet, në këtë ka shenja për njerëzit që besojnë.]]></translation>
<footnotes></footnotes>
</aya>
<aya number="53">
<translation><![CDATA[Thuaj: “O robërit e Mi, që i keni bërë keq vetes me gjynahe, mos e humbni shpresën në mëshirën e Allahut! Allahu, me siguri, i fal të gjitha gjynahet. Vërtet, Ai është Falësi i madh dhe Mëshirëploti.]]></translation>
<footnotes></footnotes>
</aya>
<aya number="54">
<translation><![CDATA[Kthehuni tek Zoti juaj dhe nënshtrojuni Atij, para se t’ju vijë dënimi, sepse atëherë nuk do të mund t’ju ndihmojë kush.]]></translation>
<footnotes></footnotes>
</aya>
<aya number="55">
<translation><![CDATA[Ndiqni më të mirën e asaj që ju është shpallur nga Zoti juaj, para se t’ju vijë dënimi papritmas, pa e ndier atë,]]></translation>
<footnotes></footnotes>
</aya>
<aya number="56">
<translation><![CDATA[që të mos thotë njeriu: “Mjerë për mua që nuk i kam kryer detyrimet ndaj Allahut, madje, edhe jam tallur!”]]></translation>
<footnotes></footnotes>
</aya>
<aya number="57">
<translation><![CDATA[Ose të thotë: “Sikur Allahu të më kishte udhëzuar, do të isha bërë njeri i devotshëm”.]]></translation>
<footnotes></footnotes>
</aya>
<aya number="58">
<translation><![CDATA[Ose të thotë, kur ta shohë dënimin: “Ah, sikur të ishte e mundur për t’u kthyer edhe një herë e të bëhesha njeri i mirë”!]]></translation>
<footnotes></footnotes>
</aya>
<aya number="59">
<translation><![CDATA[(Allahu do t’u thotë): “Me të vërtetë, juve ju erdhi shpallja Ime (Kurani), por nuk besuat dhe u bëtë mendjemëdhenj e jobesimtarë”.]]></translation>
<footnotes></footnotes>
</aya>
<aya number="60">
<translation><![CDATA[Në Ditën e Kiametit do t’i shihni ata që kanë trilluar gënjeshtra për Allahun, me fytyra të nxira. Vallë, a nuk është Xhehenemi vend për ata që janë mendjemëdhenj?!]]></translation>
<footnotes></footnotes>
</aya>
<aya number="61">
<translation><![CDATA[Por Allahu do t’i shpëtojë ata që janë ruajtur me të mirat e bëra, prandaj ata nuk do t’i prekë e keqja e as nuk do të pikëllohen.]]></translation>
<footnotes></footnotes>
</aya>
<aya number="62">
<translation><![CDATA[Allahu është Krijuesi i çdo gjëje dhe Ai është Mbikëqyrës i çdo gjëje.]]></translation>
<footnotes></footnotes>
</aya>
<aya number="63">
<translation><![CDATA[Të Tij janë çelësat e qiejve e të Tokës! Sa për ata që i mohojnë shpalljet e Allahut, ata janë të humbur!]]></translation>
<footnotes></footnotes>
</aya>
<aya number="64">
<translation><![CDATA[Thuaju atyre: “Vallë, ju po më urdhëroni që të adhuroj dikë tjetër, përveç Allahut, o të paditur?!”]]></translation>
<footnotes></footnotes>
</aya>
<aya number="65">
<translation><![CDATA[Me të vërtetë, të është shpallur ty (o Muhamed), si dhe atyre që kanë qenë para teje: “Nëse i shoqëron Allahut diçka tjetër (në adhurim), me siguri që punët e tua do të zhvlerësohen dhe do të jesh ndër të humburit.]]></translation>
<footnotes></footnotes>
</aya>
<aya number="66">
<translation><![CDATA[Prandaj, adhuro vetëm Allahun dhe bëhu falënderues!”]]></translation>
<footnotes></footnotes>
</aya>
<aya number="67">
<translation><![CDATA[Ata nuk e kanë vlerësuar siç duhet fuqinë e Allahut. Në Ditën e Kiametit, e tërë Toka do të jetë në grushtin e Tij, ndërsa qiejt do të mbështillen nën të djathtën e Tij. Qoftë i lavdëruar Ai dhe i lartësuar mbi idhujt që ia shoqërojnë Atij (në adhurim)!]]></translation>
<footnotes></footnotes>
</aya>
<aya number="68">
<translation><![CDATA[Kur do t’i fryhet Surit, do të vdesin të gjithë ata që gjenden në qiej dhe në Tokë, përveç atyre që do Allahu; pastaj do të fryhet për të dytën herë në Sur dhe ata përnjëherë do të ngjallen e do të presin.]]></translation>
<footnotes></footnotes>
</aya>
<aya number="69">
<translation><![CDATA[Dhe Toka do të shndrisë me dritën e Zotit të vet dhe do të vendoset Libri (i veprave). Pastaj do të sillen profetët dhe dëshmitarët e ata do të gjykohen me drejtësi, e nuk do t’u bëhet asnjë padrejtësi.]]></translation>
<footnotes></footnotes>
</aya>
<aya number="70">
<translation><![CDATA[Secilit do t’i jepet shpërblimi për atë që ka bërë, sepse Ai e di më së miri se çfarë kanë punuar.]]></translation>
<footnotes></footnotes>
</aya>
<aya number="71">
<translation><![CDATA[Jobesimtarët do të shtyhen grupe-grupe në Xhehenem dhe, kur të arrijnë atje, do të hapen dyert e tij dhe rojtarët do t’u thonë atyre: “A nuk ju kanë ardhur të dërguar midis jush, të cilët ju lexonin shpalljen e Zotit tuaj e ju tërhiqnin vërejtjen për takimin e kësaj dite?!” Mohuesit do të thonë: “Po, është e vërtetë!” E kështu përmbushet fjala e Allahut për dënimin e mohuesve.]]></translation>
<footnotes></footnotes>
</aya>
<aya number="72">
<translation><![CDATA[Atyre u thuhet: “Hyni në portat e Xhehenemit, ku do të qëndroni gjithmonë!” Sa vend i shëmtuar që është ai për mendjemëdhenjtë!]]></translation>
<footnotes></footnotes>
</aya>
<aya number="73">
<translation><![CDATA[Ndërsa ata që i janë frikësuar Zotit të tyre, do të çohen grupe-grupe në Xhenet. Kur t’i afrohen atij, dyert e tij do të hapen e rojtarët e tij do t’u thonë atyre: “Shpëtimi qoftë mbi ju! Ju keni qenë njerëz të mirë, andaj hyni në të dhe qëndroni përgjithmonë!”]]></translation>
<footnotes></footnotes>
</aya>
<aya number="74">
<translation><![CDATA[Ata do të thonë: “Lavdi Allahut, që përmbushi premtimin e Vet e na dha në trashëgim Xhenetin, ku të vendosemi si të duam!” Sa i mrekullueshëm është shpërblimi i atyre që kanë punuar drejt!]]></translation>
<footnotes></footnotes>
</aya>
<aya number="75">
<translation><![CDATA[Do t’i shohësh engjëjt të tubuar rreth Fronit, duke lavdëruar me falënderim Zotin e tyre. Njerëzimi do të gjykohet me drejtësi dhe të gjithë do të thonë: “Falënderimi qoftë për Allahun, Zotin e botëve!”]]></translation>
<footnotes></footnotes>
</aya>
</sura>
<sura number="40">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Shpallja e këtij Libri është prej Allahut, të Plotfuqishmit dhe të Gjithëdijshmit,]]></translation>
<footnotes></footnotes>
</aya>
<aya number="3">
<translation><![CDATA[Falësit të gjynaheve dhe Pranuesit të pendimit, që dënon ashpër, si dhe Zotëruesit të të mirave. Nuk ka zot tjetër të vërtetë përveç Tij dhe tek Ai do të kthehen të gjithë.]]></translation>
<footnotes></footnotes>
</aya>
<aya number="4">
<translation><![CDATA[Askush nuk i vë në dyshim shpalljet e Allahut, përveç atyre që nuk besojnë, prandaj mos të mashtrojë ty bredhja e tyre nëpër botë.]]></translation>
<footnotes></footnotes>
</aya>
<aya number="5">
<translation><![CDATA[Në të vërtetë, edhe para tyre[284] i mohoi (shpalljet dhe mrekullitë e Allahut) populli i Nuhut. E po ashtu edhe grupet e tjera pas tij. Secili popull u përpoq ta mundonte të dërguarin e vet dhe ta mohonte të vërtetën me kundërshtime të rreme, andaj Unë i dënova ata. Eh, si ka qenë dënimi Im!]]></translation>
<footnotes><![CDATA[[284] D.m.th. paganëve të Mekës.]]></footnotes>
</aya>
<aya number="6">
<translation><![CDATA[Dhe kështu, Fjala e Zotit tënd do të përmbushet për jobesimtarët: ata do të jenë vërtet banorë të Zjarrit.]]></translation>
<footnotes></footnotes>
</aya>
<aya number="7">
<translation><![CDATA[Ata (engjëj), që e mbajnë Fronin dhe ata që janë rreth tij, e madhërojnë Zotin e tyre me falënderim dhe i besojnë Atij. Ata lypin falje për besimtarët, duke thënë: “O Zoti ynë, Ti përfshin çdo gjë me mëshirën dhe dijeninë Tënde, prandaj fali ata që janë penduar e që ndjekin rrugën Tënde dhe ruaji ata prej dënimit të Zjarrit flakërues!]]></translation>
<footnotes></footnotes>
</aya>
<aya number="8">
<translation><![CDATA[O Zoti ynë, shpjeri ata në kopshtet e Adnit, të cilat ua ke premtuar, së bashku me të devotshmit prej prindërve të tyre, bashkëshorteve të tyre dhe pasardhësve të tyre! Ti je i Plotfuqishmi dhe i Urti.]]></translation>
<footnotes></footnotes>
</aya>
<aya number="9">
<translation><![CDATA[Dhe shpëtoji ata nga e keqja! Atë që Ti e shpëton nga e keqja atë Ditë, Ti e ke mëshiruar; e ky, me të vërtetë, është shpëtimi i madh!”]]></translation>
<footnotes></footnotes>
</aya>
<aya number="10">
<translation><![CDATA[Atyre që kanë mohuar, do t’u thuhet: “Urrejtja e Allahut ndaj jush është më e madhe se urrejtja juaj ndaj vetvetes, kur jeni thirrur në besim, por keni mohuar.”]]></translation>
<footnotes></footnotes>
</aya>
<aya number="11">
<translation><![CDATA[Ata do të përgjigjen: “O Zoti ynë, na ke bërë të vdesim dy herë dhe na ke ngjallur dy herë. Tani i pranojmë gjynahet tona. Prandaj, a ka ndonjë rrugëdalje (nga Xhehenemi)?”]]></translation>
<footnotes></footnotes>
</aya>
<aya number="12">
<translation><![CDATA[Atyre do t’u thuhet: “Ju keni pësuar këtë fat, sepse, kur thirrej Allahu i Vetëm, ju mohonit, por, kur i shoqërohej Atij diçka tjetër (në adhurim), ju besonit. Sot gjykimi i përket vetëm Allahut, të Lartit e të Madhërishmit.]]></translation>
<footnotes></footnotes>
</aya>
<aya number="13">
<translation><![CDATA[Është Ai që ju tregon shenjat e Tij dhe ju zbret riskun prej qiellit. Por askush nuk e kujton këtë, përveç atyre që kthehen tek Ai të penduar.]]></translation>
<footnotes></footnotes>
</aya>
<aya number="14">
<translation><![CDATA[Andaj, lutjuni Allahut me adhurim të sinqertë për Të, edhe nëse këtë e urrejnë jobesimtarët!]]></translation>
<footnotes></footnotes>
</aya>
<aya number="15">
<translation><![CDATA[Ai është zotërues i cilësive më të larta dhe Zoti i Fronit. Ai e dërgon Shpalljen me urdhrin e Tij tek ata, që ka zgjedhur prej robërve të Vet, për t’i paralajmëruar për Ditën e Takimit me Atë;]]></translation>
<footnotes></footnotes>
</aya>
<aya number="16">
<translation><![CDATA[për Ditën, kur ata do të paraqiten të zbuluar, kur asgjë e tyre nuk do të jetë e fshehtë për Allahun. Kujt i përket pushteti i asaj dite? Allahut, të Vetmit, Ngadhënjimtarit!]]></translation>
<footnotes></footnotes>
</aya>
<aya number="17">
<translation><![CDATA[Atë ditë, çdo njeri do të shpërblehet sipas asaj që ka punuar; atë ditë nuk ka padrejtësi! Allahu, me të vërtetë, është i shpejtë në llogari.]]></translation>
<footnotes></footnotes>
</aya>
<aya number="18">
<translation><![CDATA[Paralajmëroji ata për Ditën e afërt të Gjykimit, kur zemrat do t’u vijnë deri në fyt prej pikëllimit. Për njerëzit e këqij nuk ka asnjë mik të afërt dhe as ndërmjetësues të pranueshëm.]]></translation>
<footnotes></footnotes>
</aya>
<aya number="19">
<translation><![CDATA[Allahu e di shikimin e përvjedhur të syrit dhe atë që fsheh zemra.]]></translation>
<footnotes></footnotes>
</aya>
<aya number="20">
<translation><![CDATA[Ai gjykon me drejtësi, ndërsa idhujt të cilëve u luten, përveç Tij, nuk gjykojnë asgjë. Vërtet, Allahu dëgjon dhe sheh çdo gjë.]]></translation>
<footnotes></footnotes>
</aya>
<aya number="21">
<translation><![CDATA[A nuk kanë udhëtuar ata[285] nëpër botë, që të shohin se si ka qenë fundi i atyre që kanë jetuar më parë, kombe shumë herë më të fuqishëm dhe me më shumë gjurmë (përmendore, ndërtime) se këta? Allahu i dënoi për shkak të gjynaheve të tyre dhe ata nuk patën askënd që t’i mbronte prej dënimit të Allahut.]]></translation>
<footnotes><![CDATA[[285] Paganët e Mekës.]]></footnotes>
</aya>
<aya number="22">
<translation><![CDATA[Kjo ndodhi, sepse atyre u vinin të dërguarit me prova të qarta, por ata nuk u besonin, prandaj Allahu i dënoi. Vërtet që Ai është i Fuqishëm dhe ndëshkon ashpër.]]></translation>
<footnotes></footnotes>
</aya>
<aya number="23">
<translation><![CDATA[Më parë Ne e dërguam Musain me mrekullitë Tona dhe me një autoritet të qartë]]></translation>
<footnotes></footnotes>
</aya>
<aya number="24">
<translation><![CDATA[te Faraoni, Hamani dhe Karuni, por ata thanë: “Ky është magjistar dhe gënjeshtar!”]]></translation>
<footnotes></footnotes>
</aya>
<aya number="25">
<translation><![CDATA[Dhe, kur ai u solli atyre të Vërtetën prej Nesh, ata thanë: “Vritini djemtë e atyre që i kanë besuar atij dhe lërini të gjalla vajzat e tyre!” Por kurthet e mohuesve janë të dënuara të dështojnë.]]></translation>
<footnotes></footnotes>
</aya>
<aya number="26">
<translation><![CDATA[Faraoni tha: “Më lini ta vras Musain e ai le ta thërrasë në ndihmë Zotin e vet. Unë vërtet druhem mos ai do t’jua ndryshojë fenë tuaj ose do të shkaktojë trazira në Tokë”.]]></translation>
<footnotes></footnotes>
</aya>
<aya number="27">
<translation><![CDATA[Musai tha: “Unë i lutem Zotit Tim dhe Zotit tuaj për të më mbrojtur prej çdo mendjemadhi, që nuk beson në Ditën e Llogarisë”!]]></translation>
<footnotes></footnotes>
</aya>
<aya number="28">
<translation><![CDATA[Por një njeri besimtar, nga të afërmit e Faraonit, i cili fshihte besimin e vet, tha: “Vallë, do të vrisni një njeri vetëm se thotë Allahu është Zoti im”, ndërkohë që ai ju ka sjellë shenja të qarta prej Zotit tuaj?! Nëse është gënjeshtar, atij i përket dënimi i gënjeshtrës së vet e, nëse është i drejtë, atëherë ju do t’ju godasë diçka prej asaj me të cilën ju kërcënohet ai. Vërtet, Allahu nuk e udhëzon në rrugë të drejtë atë që e tepron me të këqija dhe është gënjeshtar.]]></translation>
<footnotes></footnotes>
</aya>
<aya number="29">
<translation><![CDATA[O populli im, sot juve ju përket pushteti i tokës, por kush do të na mbrojë nga dënimi i Allahut, kur ai të na bjerë neve?” Faraoni tha: “Unë ju tregoj vetëm atë që shoh dhe ju udhëzoj vetëm në rrugën e drejtë”.]]></translation>
<footnotes></footnotes>
</aya>
<aya number="30">
<translation><![CDATA[Atëherë, ai që ishte besimtar tha: “O populli im, unë druaj që do t’ju arrijë dënimi si popujve të mëparshëm,]]></translation>
<footnotes></footnotes>
</aya>
<aya number="31">
<translation><![CDATA[ashtu siç ka qenë për popullin e Nuhut, për fiset Ad e Themud dhe për breznitë pas tyre. Allahu nuk synon padrejtësi për robërit e Vet.]]></translation>
<footnotes></footnotes>
</aya>
<aya number="32">
<translation><![CDATA[O populli im, unë i druhem vërtet Ditës, kur do të thërrisni njëri-tjetrin,]]></translation>
<footnotes></footnotes>
</aya>
<aya number="33">
<translation><![CDATA[Ditës kur, nga frika do të ikni prapa, pa pasur askënd që t’ju mbrojë nga dënimi i Allahut. Atë që Allahu e shpie në humbje, nuk mund ta udhëzojë kush.]]></translation>
<footnotes></footnotes>
</aya>
<aya number="34">
<translation><![CDATA[Shumë kohë më parë, juve ju pati ardhur Jusufi me prova të qarta, por ju vazhdimisht dyshonit në atë që ju kishte sjellë ai. E, kur ai vdiq, ju thatë: “Allahu nuk do të nisë më të dërguar pas tij!” Ja, kështu Allahu e shpie në humbje çdokënd që e kalon kufirin në të këqija dhe dyshon.]]></translation>
<footnotes></footnotes>
</aya>
<aya number="35">
<translation><![CDATA[Ata që i kundërshtojnë shpalljet e Allahut, pa pasur asnjë provë, janë të urryer në sytë e Allahut dhe në sytë e atyre që besojnë. Kështu, Allahu ia vulos zemrën çdo mendjemadhi e dhunuesi”.]]></translation>
<footnotes></footnotes>
</aya>
<aya number="36">
<translation><![CDATA[Dhe Faraoni tha: “O Haman, ndërtoma një kullë që t’i arrij rrugët,]]></translation>
<footnotes></footnotes>
</aya>
<aya number="37">
<translation><![CDATA[rrugët e qiellit e të shoh Zotin e Musait, sepse jam i bindur se ai (Musai) gënjen”. Kështu, Faraonit iu dukën të bukura veprat e tij të shëmtuara dhe u shmang nga rruga e drejtë, por dredhia e tij e çoi vetëm në rrënim.]]></translation>
<footnotes></footnotes>
</aya>
<aya number="38">
<translation><![CDATA[Ai që ishte besimtar tha: “O populli im, më pasoni, që unë t’ju udhëzoj në rrugën e drejtë!]]></translation>
<footnotes></footnotes>
</aya>
<aya number="39">
<translation><![CDATA[O populli im, në të vërtetë, jeta e kësaj bote është vetëm kënaqësi e përkohshme, ndërsa jeta tjetër është Shtëpi e përhershme.]]></translation>
<footnotes></footnotes>
</aya>
<aya number="40">
<translation><![CDATA[Ata që bëjnë vepra të këqija, do të dënohen vetëm sipas veprave të bëra; ndërsa ata që besojnë dhe bëjnë vepra të mira, qofshin meshkuj apo femra, do të hyjnë në Xhenet. Aty do të begatohen pa kufizim.]]></translation>
<footnotes></footnotes>
</aya>
<aya number="41">
<translation><![CDATA[O populli im, ç’është kjo, unë ju thërras në shpëtim, ndërsa ju më thërrisni në zjarr?!]]></translation>
<footnotes></footnotes>
</aya>
<aya number="42">
<translation><![CDATA[Ju më thërrisni që të mohoj Allahun dhe t’i shoqëroj Atij (në adhurim) zota të tjerë, për të cilët nuk di asgjë, ndërsa unë ju bëj thirrje të adhuroni të Plotfuqishmin, Falësin e Madh.]]></translation>
<footnotes></footnotes>
</aya>
<aya number="43">
<translation><![CDATA[Pa dyshim, zotave drejt të cilëve më ftoni ju, nuk mund t’u lutesh, as në këtë botë, as në tjetrën; kthimi ynë është tek Allahu. Ata që e teprojnë me të këqija, do të jenë banorë të Zjarrit.]]></translation>
<footnotes></footnotes>
</aya>
<aya number="44">
<translation><![CDATA[Ju së shpejti do ta kujtoni atë që po ju them! Unë çështjen time ia lë Allahut, sepse Ai i sheh vërtet robërit e Vet”.]]></translation>
<footnotes></footnotes>
</aya>
<aya number="45">
<translation><![CDATA[Dhe Allahu e ruajti atë prej të këqijave dhe kurtheve të tyre, ndërsa ithtarët e Faraonit i kaploi dënimi i vrazhdë.]]></translation>
<footnotes></footnotes>
</aya>
<aya number="46">
<translation><![CDATA[Ata do të çohen para Zjarrit në mëngjes dhe mbrëmje (në jetën e varrit) e, kur të arrijë Ora (e Kiametit), do të thuhet: “Hidhni ithtarët e Faraonit në dënimin më të rëndë!”]]></translation>
<footnotes></footnotes>
</aya>
<aya number="47">
<translation><![CDATA[Dhe, kur të grinden në Zjarr, të dobëtit do t’u thonë eprorëve që madhështoheshin: “Ne ishim ithtarët tuaj, ndaj, a mund të shmangni prej nesh një pjesë të dënimit tonë?”]]></translation>
<footnotes></footnotes>
</aya>
<aya number="48">
<translation><![CDATA[Ata që madhështoheshin, do të thonë: “Të gjithë ne jemi në zjarr. Allahu tashmë i ka gjykuar robërit e Tij”.]]></translation>
<footnotes></footnotes>
</aya>
<aya number="49">
<translation><![CDATA[Dhe ata që gjenden në zjarr, do t’u thonë rojtarëve të Xhehenemit: “Lutjuni Zotit tuaj që të na lehtësojë dënimin, qoftë vetëm një ditë”!]]></translation>
<footnotes></footnotes>
</aya>
<aya number="50">
<translation><![CDATA[Ata do të përgjigjen: “Vallë, a nuk ju kanë sjellë të dërguarit tuaj prova të qarta?” Ata do të thonë: “Po, është vërtetë”. Do t’u thuhet: “Atëherë thërrisni për ndihmë!” Por thirrjet e tyre do të jenë të kota.]]></translation>
<footnotes></footnotes>
</aya>
<aya number="51">
<translation><![CDATA[Sigurisht, Ne do t’i ndihmojmë të dërguarit Tanë dhe besimtarët, si në jetën e kësaj bote, ashtu edhe në Ditën, kur do të sillen dëshmitarët.]]></translation>
<footnotes></footnotes>
</aya>
<aya number="52">
<translation><![CDATA[Atë Ditë, keqbërësve nuk do t’u bëjë dobi shfajësimi i tyre. Ata i pret mallkimi dhe një vendbanim i shëmtuar.]]></translation>
<footnotes></footnotes>
</aya>
<aya number="53">
<translation><![CDATA[Ne i kemi dhënë Musait udhëzimin Tonë dhe u kemi dhënë në trashëgim bijve të Israilit Librin,]]></translation>
<footnotes></footnotes>
</aya>
<aya number="54">
<translation><![CDATA[si udhërrëfyes dhe këshillë për mendarët.]]></translation>
<footnotes></footnotes>
</aya>
<aya number="55">
<translation><![CDATA[Andaj, bëhu i durueshëm ti (o Muhamed!), sepse, pa dyshim, premtimi i Allahut është i vërtetë. Lutju Zotit për faljen e gjynaheve të tua dhe lartësoje Zotin tënd me falënderim, në mbrëmje dhe mëngjes!]]></translation>
<footnotes></footnotes>
</aya>
<aya number="56">
<translation><![CDATA[Ata që polemizojnë për shpalljet e Allahut, pa pasur kurrfarë prove, kanë në zemrat e tyre vetëm mendjemadhësi, e cila nuk do t’i shpjerë në qëllimin e tyre. Prandaj kërko mbrojtje prej Allahut! Me të vërtetë, Ai i dëgjon të gjitha dhe i sheh të gjitha.]]></translation>
<footnotes></footnotes>
</aya>
<aya number="57">
<translation><![CDATA[Krijimi i qiejve dhe i Tokës është më i madh se krijimi i njerëzve, por shumica e njerëzve nuk e di.]]></translation>
<footnotes></footnotes>
</aya>
<aya number="58">
<translation><![CDATA[Nuk janë njësoj i verbri dhe ai që sheh; as ai që beson e bën vepra të mira nuk është i barabartë me atë që bën keq. Sa pak që mendoni!]]></translation>
<footnotes></footnotes>
</aya>
<aya number="59">
<translation><![CDATA[Sigurisht që Ora (e Kiametit) do të vijë! Për këtë s’ka dyshim, por shumica e njerëzve nuk besojnë.]]></translation>
<footnotes></footnotes>
</aya>
<aya number="60">
<translation><![CDATA[Zoti juaj ka thënë: “Lutmuni Mua, se do t’ju përgjigjem! Me të vërtetë, ata që tregohen mendjemëdhenj e nuk duan të Më adhurojnë, do të hyjnë në Xhehenem të poshtëruar”!]]></translation>
<footnotes></footnotes>
</aya>
<aya number="61">
<translation><![CDATA[Allahu e ka bërë natën që ju të pushoni, ndërsa ditën e ka bërë të ndritshme për të parë. Vërtet, Allahu është Dhurues i madh ndaj njerëzve, por shumica e tyre nuk janë mirënjohës.]]></translation>
<footnotes></footnotes>
</aya>
<aya number="62">
<translation><![CDATA[Ja, ky është Allahu, Zoti juaj, Krijues i gjithçkaje. S’ka zot tjetër të vërtetë përveç Tij. Atëherë, si largoheni prej Tij?!]]></translation>
<footnotes></footnotes>
</aya>
<aya number="63">
<translation><![CDATA[Kështu largohen ata që i mohojnë shenjat e Allahut.]]></translation>
<footnotes></footnotes>
</aya>
<aya number="64">
<translation><![CDATA[Allahu është Ai që jua ka bërë Tokën vendbanim e qiellin kulm, ju ka dhënë formë e jua ka përsosur atë dhe ju ka furnizuar me ushqime të mira. Ja, ky është Allahu, Zoti juaj. Qoftë i lartësuar Allahu, Zoti i botëve!]]></translation>
<footnotes></footnotes>
</aya>
<aya number="65">
<translation><![CDATA[Ai është i Përjetshmi, s’ka zot tjetër të vërtetë përveç Tij. Prandaj lutjuni vetëm Atij, duke iu drejtuar me adhurim të sinqertë. Qoftë i lavdëruar Allahu, Zoti i botëve!]]></translation>
<footnotes></footnotes>
</aya>
<aya number="66">
<translation><![CDATA[Thuaj (o Muhamed!): “Mua më është ndaluar të adhuroj atë që adhuroni ju, përpos Allahut, pasi më kanë ardhur prova të qarta prej Zotit tim e më është urdhëruar që t’i nënshtrohem Zotit të botëve”.]]></translation>
<footnotes></footnotes>
</aya>
<aya number="67">
<translation><![CDATA[Është Ai që ju ka krijuar prej dheut, pastaj prej pikës së farës e pastaj prej droçkës së gjakut. Ai ju bën që të lindni si foshnje, pastaj të arrini moshën e pjekurisë e pastaj të bëheni pleq (ndonëse disa prej jush vdesin më herët), me qëllim që të plotësoni afatin që ju është caktuar të jetoni dhe që të arrini të kuptoni.]]></translation>
<footnotes></footnotes>
</aya>
<aya number="68">
<translation><![CDATA[Është Ai që ka në dorë jetën dhe vdekjen. Kur Ai vendos diçka, vetëm thotë për të: “Bëhu!” dhe ajo menjëherë bëhet.]]></translation>
<footnotes></footnotes>
</aya>
<aya number="69">
<translation><![CDATA[A i sheh ata që polemizojnë për shpalljet e Allahut, se si largohen nga rruga e drejtë?]]></translation>
<footnotes></footnotes>
</aya>
<aya number="70">
<translation><![CDATA[Ata që kanë mohuar Librin dhe mesazhet që i kemi sjellë me të dërguarit Tanë, do ta marrin vesh të vërtetën,]]></translation>
<footnotes></footnotes>
</aya>
<aya number="71">
<translation><![CDATA[kur t’u vihen vargoj në qafë dhe të sillen me zinxhirë]]></translation>
<footnotes></footnotes>
</aya>
<aya number="72">
<translation><![CDATA[në ujë të valë e pastaj të digjen në zjarr.]]></translation>
<footnotes></footnotes>
</aya>
<aya number="73">
<translation><![CDATA[Pastaj atyre do t’u thuhet: “Ku janë ata që i adhuronit,]]></translation>
<footnotes></footnotes>
</aya>
<aya number="74">
<translation><![CDATA[në vend Allahut?” Ata do të përgjigjen: “Na kanë braktisur. Vërtet, ne nuk paskemi adhuruar asgjë më parë!” Ja, kështu Allahu i shpie mohuesit në humbje.]]></translation>
<footnotes></footnotes>
</aya>
<aya number="75">
<translation><![CDATA[Ky dënim është për shkak se gëzoheshit në tokë, pa kurrfarë të drejte dhe ngaqë keni qenë të ndërkryer.]]></translation>
<footnotes></footnotes>
</aya>
<aya number="76">
<translation><![CDATA[Hyni në dyert e Xhehenemit për të qëndruar përherë në të! Sa i shëmtuar që është vendbanimi i mendjemëdhenjve!]]></translation>
<footnotes></footnotes>
</aya>
<aya number="77">
<translation><![CDATA[Andaj, bëhu i durueshëm, se premtimi i Allahut, me siguri që do të përmbushet. E, nëse të tregojmë ty (o Muhamed) diçka nga dënimi që u kemi premtuar atyre apo nëse të lëmë të vdesësh para kësaj, ata te Ne do të kthehen gjithsesi.]]></translation>
<footnotes></footnotes>
</aya>
<aya number="78">
<translation><![CDATA[Edhe para teje (o Muhamed) Ne kemi nisur të dërguar, për disa prej të cilëve të kemi treguar ty e për disa të tjerë nuk të kemi treguar. Asnjë i dërguar nuk mund të sjellë ndonjë mrekulli, veçse me lejen e Allahut. Dhe kur të vijë urdhri i Allahut, do të gjykohet me drejtësi e atëherë, jobesimtarët kokëfortë do të shkatërrohen.]]></translation>
<footnotes></footnotes>
</aya>
<aya number="79">
<translation><![CDATA[Allahu është Ai që ka krijuar për ju kafshët, në mënyrë që disa prej tyre t’i shaloni e disa të tjera t’i përdorni për ushqim.]]></translation>
<footnotes></footnotes>
</aya>
<aya number="80">
<translation><![CDATA[Ju përfitoni prej tyre në shumë mënyra; ato ju çojnë ku të keni nevojë, duke ju mbartur nëpër tokë, siç ju mbartin anijet nëpër det.]]></translation>
<footnotes></footnotes>
</aya>
<aya number="81">
<translation><![CDATA[Dhe Ai ju tregon shenjat e Tij (që tregojnë se Ai është Një Zot i Vetëm), prandaj cilat shenja të Allahut i mohoni ju?!]]></translation>
<footnotes></footnotes>
</aya>
<aya number="82">
<translation><![CDATA[Vallë, a nuk kanë udhëtuar ata nëpër botë, për të parë se si ka qenë fundi i atyre, që kanë jetuar më parë? Ata kanë qenë më të shumtë, më të fortë dhe kanë lënë më shumë gjurmë në Tokë, por nuk u ka bërë aspak dobi ajo që kishin fituar.]]></translation>
<footnotes></footnotes>
</aya>
<aya number="83">
<translation><![CDATA[Kur të dërguarit e tyre iu sollën prova të qarta, ata u mburrën me diturinë që zotëronin vetë; por shumë shpejt i goditi ajo, me të cilën talleshin.]]></translation>
<footnotes></footnotes>
</aya>
<aya number="84">
<translation><![CDATA[Dhe, kur panë dënimin Tonë, ata thanë: “Tani ne nuk besojmë në askënd tjetër veç Allahut dhe i mohojmë idhujt që ia shoqëronim Atij (në adhurim)”.]]></translation>
<footnotes></footnotes>
</aya>
<aya number="85">
<translation><![CDATA[Por besimi i tyre nuk u solli kurrfarë dobie, kur panë dënimin Tonë. I tillë është ligji i Allahut, që ka vepruar gjithmonë midis robërve të Tij. Të humbur kanë qenë jobesimtarët.]]></translation>
<footnotes></footnotes>
</aya>
</sura>
<sura number="41">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Kjo është Shpallje prej të Gjithëmëshirshmit, Mëshirëplotit.]]></translation>
<footnotes></footnotes>
</aya>
<aya number="3">
<translation><![CDATA[Ky është një Libër, vargjet e të cilit janë shtjelluar qartë, një Kuran në gjuhën arabe, për njerëzit me dije.]]></translation>
<footnotes></footnotes>
</aya>
<aya number="4">
<translation><![CDATA[Ai sjell lajme të mira dhe paralajmërime, por shumica e njerëzve ia kthejnë shpinën dhe largohen pa e dëgjuar.]]></translation>
<footnotes></footnotes>
</aya>
<aya number="5">
<translation><![CDATA[Ata thonë: “Ajo për të cilën ti na thërret, nuk i arrin zemrat tona, sepse ato janë të mbrojtura mirë. Veshët tanë janë të shurdhër e midis nesh e teje ka perde. Prandaj ti vepro si të duash, se edhe ne kështu do të veprojmë”.]]></translation>
<footnotes></footnotes>
</aya>
<aya number="6">
<translation><![CDATA[Thuaj (o Muhamed!): “Në të vërtetë, unë jam vetëm një njeri si ju. Mua më është shpallur që Zoti juaj është një Zot i Vetëm, andaj ecni në rrugën e drejtë që të çon tek Ai dhe kërkoni falje prej Tij! Mjerë ata të cilët i shoqërojnë Atij zota të tjerë,]]></translation>
<footnotes></footnotes>
</aya>
<aya number="7">
<translation><![CDATA[e të cilët nuk japin zekatin dhe nuk besojnë në jetën tjetër!]]></translation>
<footnotes></footnotes>
</aya>
<aya number="8">
<translation><![CDATA[Ndërsa ata që besojnë dhe bëjnë vepra të mira, sigurisht që do të kenë shpërblim të pandërprerë.”]]></translation>
<footnotes></footnotes>
</aya>
<aya number="9">
<translation><![CDATA[Thuaj: “Vallë, a me të vërtetë ju e mohoni Atë, i cili e ka krijuar Tokën në dy ditë dhe sajoni zota të barabartë me Atë?!” Ai është Zoti i botëve!]]></translation>
<footnotes></footnotes>
</aya>
<aya number="10">
<translation><![CDATA[Ai krijoi në Tokë male të palëvizshme që ngrihen lart, e bekoi atë dhe përcaktoi në të furnizimin (për banorët) e saj me masë për katër ditë; ky është shpjegimi për të gjithë ata që pyesin.]]></translation>
<footnotes></footnotes>
</aya>
<aya number="11">
<translation><![CDATA[Pastaj Ai iu kthye qiellit, që ishte në gjendje mjegullie e i tha atij dhe Tokës: “Ejani të dy me hir a me pahir!”. Ata u përgjigjën: “Erdhëm me gjithë dëshirë e të bindur!”]]></translation>
<footnotes></footnotes>
</aya>
<aya number="12">
<translation><![CDATA[Ai krijoi shtatë qiej në dy ditë dhe çdo qielli i caktoi detyrat e tij. Qiellin më të afërm Ne e zbukuruam me yje të shkëlqyer dhe i vumë roja. Ky është urdhri i të Plotfuqishmit dhe të Gjithëdijshmit.]]></translation>
<footnotes></footnotes>
</aya>
<aya number="13">
<translation><![CDATA[Nëse ata shmangen, ti thuaju: “Ju paralajmëroj me rrufenë që goditi fiset Ad dhe Themud.]]></translation>
<footnotes></footnotes>
</aya>
<aya number="14">
<translation><![CDATA[Kur atyre[286] u erdhën të dërguarit nga çdo anë, duke u thënë: “Mos adhuroni tjetër përveç Zotit!”, ata thanë: “Sikur të kishte dashur Zoti ynë, Ai do të kishte dërguar engjëj. Ne nuk besojmë në mesazhin tuaj.”]]></translation>
<footnotes><![CDATA[[286] D.m.th. fiseve Ad dhe Themud.]]></footnotes>
</aya>
<aya number="15">
<translation><![CDATA[Sa i përket fisit Ad, ata u treguan arrogantë në Tokë dhe, pa kurrfarë të drejte, thoshin: “Kush është më i fortë se ne?” Vallë, a nuk e dinin ata se Allahu që i kishte krijuar, është më i fuqishëm se ata?! Kështu, ata i mohuan shpalljet Tona.]]></translation>
<footnotes></footnotes>
</aya>
<aya number="16">
<translation><![CDATA[Dhe, Ne u dërguam atyre në ditët e fatkeqësisë erë të acartë, për ta shijuar dënimin poshtërues që në këtë jetë; ndërsa dënimi në jetën tjetër do të jetë edhe më poshtërues dhe askush nuk do t’i ndihmojë.]]></translation>
<footnotes></footnotes>
</aya>
<aya number="17">
<translation><![CDATA[Fisit Themud, Ne ia treguam rrugën e drejtë, por ai parapëlqeu verbërimin e jo rrugën e drejtë, andaj e goditi rrufeja e dënimit poshtërues, për atë që kishte bërë.]]></translation>
<footnotes></footnotes>
</aya>
<aya number="18">
<translation><![CDATA[E Ne i shpëtuam ata që besuan dhe që u ruajtën (prej të këqijave).]]></translation>
<footnotes></footnotes>
</aya>
<aya number="19">
<translation><![CDATA[Paralajmëroji ata për Ditën, kur do të tubohen armiqtë e Allahut për në zjarr e do të shtyhen me radhë.]]></translation>
<footnotes></footnotes>
</aya>
<aya number="20">
<translation><![CDATA[Kur të vijnë afër zjarrit, kundër tyre do të dëshmojnë veshët, sytë dhe lëkurët e tyre për atë që kanë bërë.]]></translation>
<footnotes></footnotes>
</aya>
<aya number="21">
<translation><![CDATA[Ata do t’u thonë lëkurëve të veta: “Pse dëshmuat kundër nesh?” e ato do të përgjigjen: “Allahu, i Cili ia jep aftësinë e të folurit gjithçkaje, na ka bërë që të flasim. Ai ju ka krijuar për herë të parë dhe tek Ai do të ktheheni”.]]></translation>
<footnotes></footnotes>
</aya>
<aya number="22">
<translation><![CDATA[Ju nuk u fshehët, që kundër jush të mos dëshmonin veshët, sytë e lëkura juaj, por ngaqë besonit se Allahu nuk i dinte shumë nga ato që bënit.]]></translation>
<footnotes></footnotes>
</aya>
<aya number="23">
<translation><![CDATA[Ky mendim që keni pasur për Zotin tuaj, ju shkatërroi e ju u bëtë humbës.]]></translation>
<footnotes></footnotes>
</aya>
<aya number="24">
<translation><![CDATA[Edhe nëse ata durojnë, sërish zjarri është vendstrehim për ta; edhe nëse kërkojnë falje, lutja nuk do t’u merret parasysh.]]></translation>
<footnotes></footnotes>
</aya>
<aya number="25">
<translation><![CDATA[Ne u kishim caktuar atyre shokë të këqij, të cilët ua zbukuronin të tashmen dhe të shkuarën e tyre e për ta u përmbush Fjala, ashtu si për popujt që kanë qenë para tyre prej xhindesh dhe njerëzish. Ata kanë qenë vërtet të humbur.]]></translation>
<footnotes></footnotes>
</aya>
<aya number="26">
<translation><![CDATA[Jobesimtarët thonë: “Mos e dëgjoni këtë Kuran! Flisni e qeshni me zë të lartë, që të ndërprisni leximin e tij!”]]></translation>
<footnotes></footnotes>
</aya>
<aya number="27">
<translation><![CDATA[Por, Ne do të bëjmë që mohuesit të shijojnë një dënim të ashpër dhe do t’i ndëshkojmë ata sipas veprave më të këqija që kanë bërë.]]></translation>
<footnotes></footnotes>
</aya>
<aya number="28">
<translation><![CDATA[Ky është “shpërblimi” për armiqtë e Allahut. Xhehenemi është vendbanimi i përhershëm i tyre. Ky dënim është për ata, ngaqë mohonin shpalljet Tona.]]></translation>
<footnotes></footnotes>
</aya>
<aya number="29">
<translation><![CDATA[Dhe jobesimtarët do të thonë: “O Zoti ynë, na i trego ata xhinde dhe njerëz, që na kanë shpënë në humbje, që t’i shkelim me këmbët tona e t’i poshtërojmë!”]]></translation>
<footnotes></footnotes>
</aya>
<aya number="30">
<translation><![CDATA[Me të vërtetë, atyre që thonë: “Zoti ynë është Allahu”, e pastaj vazhdojnë të vendosur në rrugën e drejtë, do t’u zbresin engjëjt (para vdekjes) e do t’u thonë: “Mos u frikësoni dhe mos u pikëlloni! Dhe gëzojuni Xhenetit që ju është premtuar.]]></translation>
<footnotes></footnotes>
</aya>
<aya number="31">
<translation><![CDATA[Ne jemi mbrojtësit tuaj në jetën e kësaj bote dhe në botën tjetër. Atje do të keni çfarë t’ju dëshirojë zemra dhe çfarë të kërkoni,]]></translation>
<footnotes></footnotes>
</aya>
<aya number="32">
<translation><![CDATA[dhuratë e pasur prej një Zoti Falës dhe Mëshirëplotë.”]]></translation>
<footnotes></footnotes>
</aya>
<aya number="33">
<translation><![CDATA[E kush flet më bukur se ai që i fton njerëzit drejt Allahut, bën vepra të mira dhe thotë: “Unë, me të vërtetë jam mysliman.”]]></translation>
<footnotes></footnotes>
</aya>
<aya number="34">
<translation><![CDATA[Nuk barazohet e mira me të keqen! Të keqen ktheje me të mirë e atëherë armiku yt do të të bëhet menjëherë mik i ngushtë.]]></translation>
<footnotes></footnotes>
</aya>
<aya number="35">
<translation><![CDATA[Ky virtyt u dhurohet vetëm atyre që durojnë dhe vetëm atyre që kanë një fat të madh.[287]]]></translation>
<footnotes><![CDATA[[287] D.m.th. atyre që janë pajisur me moralin e mirë në jetën e kësaj bote dhe që do të fitojnë lumturinë e Xhenetit në botën tjetër.]]></footnotes>
</aya>
<aya number="36">
<translation><![CDATA[Nëse djalli fillon të të joshë, kërko mbështetje te Allahu. Me të vërtetë, Ai i dëgjon të gjitha dhe i di të gjitha.]]></translation>
<footnotes></footnotes>
</aya>
<aya number="37">
<translation><![CDATA[Ndër shenjat e Tij janë nata dhe dita, si dhe Dielli dhe Hëna. Mos bëni sexhde as për Diellin, as për Hënën, por, nëse jeni adhurues të Atij, bëni sexhde për Allahun i Cili i ka krijuar ato!]]></translation>
<footnotes></footnotes>
</aya>
<aya number="38">
<translation><![CDATA[E, nëse idhujtarët tregohen kryeneçë, le ta dinë se ata[288] që janë te Zoti yt, e lavdërojnë Atë natën dhe ditën e kurrë nuk ndihen të lodhur.]]></translation>
<footnotes><![CDATA[[288] Engjëjt.]]></footnotes>
</aya>
<aya number="39">
<translation><![CDATA[Ndër shenjat e Tij është edhe ringjallja e tokës. Ti e sheh tokën të thatë e të shkretë, por, kur zbresim shi mbi të, ajo lëviz dhe gjallërohet. Pa dyshim, Ai që e ngjall atë, i ngjall edhe të vdekurit. Ai është vërtet i pushtetshëm për çdo gjë.]]></translation>
<footnotes></footnotes>
</aya>
<aya number="40">
<translation><![CDATA[Ata që i shtrembërojnë shpalljet Tona, nuk mund të Na fshihen. Si mendoni, a është më i mirë ai që do të hidhet në zjarr apo ai që në Ditën e Kiametit do të vijë i sigurt? Bëni ç’të doni, se Ai i sheh të gjitha çfarë punoni ju.]]></translation>
<footnotes></footnotes>
</aya>
<aya number="41">
<translation><![CDATA[Ata që e mohojnë Fjalën Tonë përkujtuese[289], kur u vjen, do të dënohen rëndë. Ai është vërtet një Libër i madhërishëm.]]></translation>
<footnotes><![CDATA[[289] Kuranin.]]></footnotes>
</aya>
<aya number="42">
<translation><![CDATA[Atij nuk mund t’i afrohet gënjeshtra nga asnjëra anë. Kjo është shpallje prej një të Urti që meriton të gjitha lavdet.]]></translation>
<footnotes></footnotes>
</aya>
<aya number="43">
<translation><![CDATA[Nuk të thuhet ty (o Muhamed) asgjë, përpos asaj që u është thënë të dërguarve para teje. Në të vërtetë, Zoti yt fal shumë, por edhe dënon ashpër.]]></translation>
<footnotes></footnotes>
</aya>
<aya number="44">
<translation><![CDATA[Sikur ta kishim shpallur Kuranin në një gjuhë tjetër, ata do të thoshin: “Ah, sikur vargjet e tij të ishin të kuptueshme! Vallë, pse të jetë në një gjuhë të huaj, ndërkohë që ai[290] është arab?!” Thuaj: “Ai është udhërrëfyes dhe shërim për besimtarët”. Por ata që nuk besojnë, janë të shurdhër dhe të verbër, njësoj si të thirreshin prej vendeve të largëta.]]></translation>
<footnotes><![CDATA[[290] Profeti Muhamed (a.s.).]]></footnotes>
</aya>
<aya number="45">
<translation><![CDATA[Vërtet, Ne ia dhamë Musait Librin, por rreth tij pati shumë mospajtime. Dhe, sikur të mos ishte Vendimi i Zotit tënd i dhënë më parë (për shtyrjen e gjykimit deri në Ditën e Kiametit), ata (që u përçanë) do të gjykoheshin menjëherë. Me të vërtetë, ata dyshojnë thellë në këtë.]]></translation>
<footnotes></footnotes>
</aya>
<aya number="46">
<translation><![CDATA[Kush bën mirë, e bën për dobi të vet, e kush punon keq, punon në dëm të vet. Zoti yt nuk u bën padrejtësi robërve të Tij.]]></translation>
<footnotes></footnotes>
</aya>
<aya number="47">
<translation><![CDATA[Vetëm Allahu e di se kur do të vijë Ora. Kurrfarë frute nuk mund të dalë prej kupës së lules dhe asnjë femër nuk mund të mbetet shtatzënë apo të lindë pa dijeninë e Tij. Ditën kur Ai t’i thërrasë njerëzit e t’u thotë: “Ku janë ata zota që i quanit si ortakët e Mi?”, ata do të përgjigjen: “Askush prej nesh nuk dëshmon sot se ata janë ortakët e Tu.”]]></translation>
<footnotes></footnotes>
</aya>
<aya number="48">
<translation><![CDATA[Idhujt, që ata i adhuronin më parë, do t’i zhgënjejnë dhe ata do ta dinë se nuk ka më shpëtim.]]></translation>
<footnotes></footnotes>
</aya>
<aya number="49">
<translation><![CDATA[Njeriu nuk lodhet kurrë duke kërkuar të mirën, por, nëse e godet e keqja, ai menjëherë bie në dëshpërim dhe humb shpresën.]]></translation>
<footnotes></footnotes>
</aya>
<aya number="50">
<translation><![CDATA[Nëse pas fatkeqësisë, Ne i japim atij që të shijojë nga mirësitë Tona, ai me siguri, do të thotë: “Këtë e meritoj! Unë nuk besoj se do të vijë Ora (e Kiametit), por, edhe nëse kthehem te Zoti im, sigurisht që Ai do të më japë shpërblimin më të mirë.” Në të vërtetë, Ne do t’i njoftojmë mohuesit për atë që kanë bërë dhe do t’i bëjmë të shijojnë një dënim të ashpër.]]></translation>
<footnotes></footnotes>
</aya>
<aya number="51">
<translation><![CDATA[Kur njeriut i dhurojmë dhuntitë Tona, ai shmanget dhe na kthen kurrizin, mirëpo, kur atë e godet e keqja, ai lutet gjerë e gjatë.]]></translation>
<footnotes></footnotes>
</aya>
<aya number="52">
<translation><![CDATA[Thuaju, (o Muhamed): “Më thoni! Nëse ky Kuran është vërtet prej Allahut dhe ju e mohoni atë, atëherë kush është në humbje më të madhe se ai që është në kundërshtim të hapur me Të?!”]]></translation>
<footnotes></footnotes>
</aya>
<aya number="53">
<translation><![CDATA[Ne do t’u tregojmë atyre shenjat Tona në hapësirat tokësore e qiellore, si dhe në vetvete, derisa t’u bëhet plotësisht e qartë se ai (Kurani) është e vërteta. Vallë, a nuk të mjafton ty që, Zoti yt është Dëshmues i çdo gjëje?!]]></translation>
<footnotes></footnotes>
</aya>
<aya number="54">
<translation><![CDATA[Vërtet, ata dyshojnë në takimin me Zotin e tyre, por le ta dinë se Ai ka nën kontroll çdo gjë.]]></translation>
<footnotes></footnotes>
</aya>
</sura>
<sura number="42">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Ajn, Sîn, Kâf.]]></translation>
<footnotes></footnotes>
</aya>
<aya number="3">
<translation><![CDATA[Kështu Allahu, i Plotfuqishmi, i Urti, të frymëzon ty (o Muhamed), ashtu siç i ka frymëzuar edhe ata para teje.]]></translation>
<footnotes></footnotes>
</aya>
<aya number="4">
<translation><![CDATA[Atij i përket gjithçka që gjendet në qiej dhe gjithçka që gjendet në Tokë. Ai është i Larti, i Madhërishmi!]]></translation>
<footnotes></footnotes>
</aya>
<aya number="5">
<translation><![CDATA[Qiejt gati sa nuk çahen nga sipër (prej madhështisë së Allahut), ndërkohë që engjëjt lavdërojnë e falënderojnë Zotin e tyre dhe kërkojnë falje për ata që janë në Tokë. Me të vërtetë që Allahu është Falësi dhe Mëshirëploti.]]></translation>
<footnotes></footnotes>
</aya>
<aya number="6">
<translation><![CDATA[Allahu është Mbikëqyrës mbi ata që zgjedhin mbrojtës përveç Tij, ndërsa ti (o Muhamed) nuk je kujdestar i tyre.]]></translation>
<footnotes></footnotes>
</aya>
<aya number="7">
<translation><![CDATA[Dhe kështu pra, Ne të kemi shpallur ty një Kuran në gjuhën arabe, për të paralajmëruar popullin e Mekës dhe ata rreth saj; për t’i paralajmëruar ata për Ditën, e cila do të vijë me siguri: kur të gjithë njerëzit do të tubohen, disa në Xhenet e disa në Xhehenem.]]></translation>
<footnotes></footnotes>
</aya>
<aya number="8">
<translation><![CDATA[Sikur të donte Allahu, do t’i kishte bërë të gjithë të një besimi, por Ai pranon në mëshirën e Vet kë të dojë, kurse mohuesit nuk kanë as mbrojtës, as ndihmës.]]></translation>
<footnotes></footnotes>
</aya>
<aya number="9">
<translation><![CDATA[Vallë, a mos zgjedhin ata mbrojtës tjetër, përveç Atij?! Sigurisht, vetëm Allahu është Mbrojtësi. Ai i ngjall të vdekurit dhe është i Fuqishëm për çdo gjë.]]></translation>
<footnotes></footnotes>
</aya>
<aya number="10">
<translation><![CDATA[Për çfarëdo gjëje që ju të diskutoni, fjala e fundit i përket Allahut. Ky është Allahu, Zoti im. Unë tek Ai mbështetem dhe tek Ai kthehem i penduar.]]></translation>
<footnotes></footnotes>
</aya>
<aya number="11">
<translation><![CDATA[Krijues i qiejve dhe i Tokës, Ai ju ka dhënë bashkëshorte nga vetja juaj për t’ju shumuar, si dhe bagëti në çifte. Asgjë nuk i shëmbëllen Atij. Ai i dëgjon të gjitha dhe i sheh të gjitha.]]></translation>
<footnotes></footnotes>
</aya>
<aya number="12">
<translation><![CDATA[Tek Ai janë çelësat e qiejve dhe të Tokës. Ai ia zgjeron mjetet e jetesës kujt të dojë, por edhe ia pakëson kujt të dojë. Vërtet, Ai është i Gjithëdijshëm për çdo gjë.]]></translation>
<footnotes></footnotes>
</aya>
<aya number="13">
<translation><![CDATA[Ai ka urdhëruar për ju atë Fe, të cilën ta zbuloi ty (o Muhamed) dhe që pati urdhëruar për Nuhun, Ibrahimin, Musain dhe Isain, duke thënë: “Qëndroni në fenë e drejtë dhe mos u përçani në të!” Por për idhujtarët është e rëndë ajo, në të cilën po i fton ti. Allahu zgjedh për këtë fe kë të dojë dhe udhëzon drejt saj këdo që kthehet tek Ai me pendim.]]></translation>
<footnotes></footnotes>
</aya>
<aya number="14">
<translation><![CDATA[Sidoqoftë, ata[291] u përçanë midis tyre prej smirës, vetëm pasi u erdhi dijenia. Dhe, sikur të mos kishte paraprirë fjala e Zotit tënd (për shtyrjen e dënimit) deri në një afat të caktuar, ata do të gjykoheshin menjëherë. Edhe ata[292] që trashëguan Librin më pas, dyshojnë thellë në të.]]></translation>
<footnotes><![CDATA[[291] Hebrenjtë dhe të krishterët.
[292] Fisi Kurejsh në Mekë.]]></footnotes>
</aya>
<aya number="15">
<translation><![CDATA[Andaj, ti thirru dhe bëhu këmbëngulës, ashtu siç je urdhëruar, mos i ndiq epshet e tyre dhe thuaj: “Unë besoj çdo libër që e ka shpallur Allahu dhe jam urdhëruar që të gjykoj drejt midis jush; Allahu është Zoti ynë dhe Zoti juaj. Veprat tona janë për ne, e veprat tuaja janë për ju. Midis nesh dhe jush nuk ka kurrfarë mosmarrëveshjeje. Allahu do të na tubojë të gjithëve dhe tek Ai do të kthehemi të gjithë”.]]></translation>
<footnotes></footnotes>
</aya>
<aya number="16">
<translation><![CDATA[Sa për ata që polemizojnë rreth Allahut, pasi i janë përgjigjur Atij, arsyetimet e tyre do të jenë të pavlefshme te Zoti i tyre, mbi ata do të bjerë zemërimi i Tij e do të dënohen ashpër.]]></translation>
<footnotes></footnotes>
</aya>
<aya number="17">
<translation><![CDATA[Allahu është Ai që e ka shpallur Librin me vërtetësi dhe drejtësi. E si do ta dije ti që ndoshta Dita e Kiametit është afër?!]]></translation>
<footnotes></footnotes>
</aya>
<aya number="18">
<translation><![CDATA[Kiametin kërkojnë ta shpejtojnë ata që nuk besojnë në të, kurse ata që besojnë, kanë frikë nga ai dhe e dinë se është plotësisht i vërtetë. Pa dyshim, ata që kundërshtojnë për Ditën e Kiametit, janë në një gabim shumë të madh!]]></translation>
<footnotes></footnotes>
</aya>
<aya number="19">
<translation><![CDATA[Allahu është i Mirë me robërit e Vet dhe i jep begati kujt të dojë; Ai është i Plotfuqishëm dhe i Pushtetshëm.]]></translation>
<footnotes></footnotes>
</aya>
<aya number="20">
<translation><![CDATA[Atij që dëshiron shpërblim në jetën tjetër, Ne do t’ia shtojmë atë. Ndërsa atij që dëshiron shpërblim në këtë jetë, Ne do t’i japim pjesë prej saj, por ai nuk do të ketë pjesë në jetën tjetër.]]></translation>
<footnotes></footnotes>
</aya>
<aya number="21">
<translation><![CDATA[A kanë ata idhuj, të cilët u kanë caktuar një fe që nuk e ka lejuar Allahu?! Sikur të mos kishte qenë Fjala e vendimit të mëparshëm, ata do të ishin gjykuar menjëherë. Për keqbërësit është përgatitur një dënim i dhembshëm.]]></translation>
<footnotes></footnotes>
</aya>
<aya number="22">
<translation><![CDATA[Atë Ditë ti do t’i shohësh keqbërësit se si tmerrohen për atë që kanë fituar, ndërkohë që ndëshkimi Ynë do t’i godasë me siguri. Ndërsa ata që kanë besuar dhe bërë vepra të mira, do të jenë në kopshtet e mrekullueshme të Xheneteve. Ata do të kenë te Zoti i tyre çfarë të duan; kjo është dhurata e madhe.]]></translation>
<footnotes></footnotes>
</aya>
<aya number="23">
<translation><![CDATA[Kështu i gëzon Allahu robërit e Vet, që kanë besuar dhe që kanë bërë vepra të mira. Thuaju: “Për këtë nuk kërkoj kurrfarë shpërblimi tjetër prej jush, përveç respektit (për mua) për hir të farefisnisë (që kemi).” Atij që bën vepër të mirë, Ne do t’ia shtojmë shpërblimin. Allahu, me të vërtetë, është Falës dhe Mirënjohës.]]></translation>
<footnotes></footnotes>
</aya>
<aya number="24">
<translation><![CDATA[A thonë ata: “Ai (Muhamedi a.s.) trillon gënjeshtra për Allahun”?! Po të donte Allahu, do ta vuloste zemrën tënde! Allahu e shkatërron të pavërtetën dhe e forcon të vërtetën me fjalët e Veta. Ai e di mirë ç’ka në zemrat e tyre.]]></translation>
<footnotes></footnotes>
</aya>
<aya number="25">
<translation><![CDATA[Ai e pranon pendimin e robërve të Vet, i fal gjynahet dhe i di të gjitha çfarë punoni ju.]]></translation>
<footnotes></footnotes>
</aya>
<aya number="26">
<translation><![CDATA[Ai u përgjigjet lutjeve të atyre që besojnë dhe bëjnë vepra të mira e u jep edhe më tepër prej dhuntisë së Vet, kurse për mohuesit do të ketë dënim të ashpër.]]></translation>
<footnotes></footnotes>
</aya>
<aya number="27">
<translation><![CDATA[Sikur Allahu t’i shtonte mjetet e jetesës për robërit e Vet, ata do ta mbushnin Tokën me mbrapshti. Por Ai u jep me masë, sa dëshiron, sepse Ai i njeh dhe i sheh mirë robërit e Vet.]]></translation>
<footnotes></footnotes>
</aya>
<aya number="28">
<translation><![CDATA[Është Ai që e zbret shiun, kur ata kanë humbur çdo shpresë dhe përhap mëshirën e Vet; Ai është Mbrojtësi i vërtetë dhe i Denji për falënderim.]]></translation>
<footnotes></footnotes>
</aya>
<aya number="29">
<translation><![CDATA[Një prej shenjave të Tij është krijimi i qiejve dhe i Tokës dhe i qenieve të gjalla, që ka shpërndarë nëpër to; Ai është i Fuqishëm t’i tubojë ata kur të dojë.]]></translation>
<footnotes></footnotes>
</aya>
<aya number="30">
<translation><![CDATA[Çfarëdo fatkeqësie që ju godet, është si pasojë e asaj që keni bërë vetë; por Ai fal shumë.]]></translation>
<footnotes></footnotes>
</aya>
<aya number="31">
<translation><![CDATA[Në këtë Tokë ju nuk mund t’i shpëtoni Atij, sepse, veç Allahut, nuk ka tjetër mbrojtës apo ndihmës për ju.]]></translation>
<footnotes></footnotes>
</aya>
<aya number="32">
<translation><![CDATA[Një prej shenjave të Tij janë anijet e mëdha që lundrojnë në det – si malet.]]></translation>
<footnotes></footnotes>
</aya>
<aya number="33">
<translation><![CDATA[Nëse Ai do, e qetëson erën dhe ato mbesin të palëvizshme në sipërfaqen e tij (detit). Këtu ka shenja për çdokënd që është i durueshëm dhe mirënjohës.]]></translation>
<footnotes></footnotes>
</aya>
<aya number="34">
<translation><![CDATA[Ose, Ai mund t’i fundosë anijet, për shkak të gjynaheve që kanë bërë ata[293]. Sidoqoftë, Ai fal shumë.]]></translation>
<footnotes><![CDATA[[293] D.m.th. lundërtarët.]]></footnotes>
</aya>
<aya number="35">
<translation><![CDATA[Le ta dinë ata që vënë në dyshim shenjat Tona, se nuk kanë ku t’i shmangen dënimit Tonë.]]></translation>
<footnotes></footnotes>
</aya>
<aya number="36">
<translation><![CDATA[Çdo gjë që ju është dhënë juve, është vetëm kënaqësi në jetën e kësaj bote. Por shpërblimi i Allahut është më i mirë dhe më i përhershëm për ata që besojnë dhe mbështeten te Zoti i tyre;]]></translation>
<footnotes></footnotes>
</aya>
<aya number="37">
<translation><![CDATA[për ata që ruhen prej gjynaheve të mëdha e mbrapshtive dhe që, kur i zemëron dikush, falin;]]></translation>
<footnotes></footnotes>
</aya>
<aya number="38">
<translation><![CDATA[për ata që i përgjigjen thirrjes së Zotit të tyre, e falin namazin rregullisht dhe këshillohen për punët e veta me njëri-tjetrin; për ata që ndajnë lëmoshë prej asaj që u kemi dhënë Ne;]]></translation>
<footnotes></footnotes>
</aya>
<aya number="39">
<translation><![CDATA[dhe për ata që, kur i godet ndonjë padrejtësi e madhe, i bëjnë qëndresë dhe marrin hak.]]></translation>
<footnotes></footnotes>
</aya>
<aya number="40">
<translation><![CDATA[Shpërblimi për të keqen është i njëjtë me atë të keqe. Por, atë që fal dhe pajton, e pret shpërblimi i Allahut. Ai, në të vërtetë, nuk i do të padrejtët.]]></translation>
<footnotes></footnotes>
</aya>
<aya number="41">
<translation><![CDATA[Për atë që përgjigjet, kur i është bërë një padrejtësi, nuk ka kurrfarë qortimi ndaj tij.]]></translation>
<footnotes></footnotes>
</aya>
<aya number="42">
<translation><![CDATA[Qortim ka vetëm kundër atyre që u bëjnë keq njerëzve dhe që pa të drejtë mbjellin ngatërresa në Tokë; për ata ka dënim të dhembshëm.]]></translation>
<footnotes></footnotes>
</aya>
<aya number="43">
<translation><![CDATA[Kushdo që duron dhe fal, ta dijë se, në të vërtetë, këto janë nga veprimet më të virtytshme.]]></translation>
<footnotes></footnotes>
</aya>
<aya number="44">
<translation><![CDATA[Për atë që Allahu e shpie në humbje, nuk ka mbrojtës tjetër përveç Tij. Ti do të shohësh se si keqbërësit, kur ta shohin dënimin, do të thonë: “A ka ndonjë rrugë për t’u kthyer?”]]></translation>
<footnotes></footnotes>
</aya>
<aya number="45">
<translation><![CDATA[Ti do t’i shohësh se si do të ballafaqohen me zjarrin të përulur nga poshtërimi dhe duke parë tinëzisht me bisht të syrit. Ata që kanë besuar do të thonë: “Me të vërtetë që humbësit janë ata që kanë humbur vetveten dhe familjen e tyre në Ditën e Kiametit”. Me të vërtetë, keqbërësit do të vuajnë një dënim të përhershëm!]]></translation>
<footnotes></footnotes>
</aya>
<aya number="46">
<translation><![CDATA[Ata nuk do të kenë asnjë mbrojtës që do t’i ndihmojë, në vend Allahut. Për atë që Allahu e shpie në humbje, s’ka kurrfarë rruge (shpëtimi).]]></translation>
<footnotes></footnotes>
</aya>
<aya number="47">
<translation><![CDATA[Përgjigjuni thirrjes së Zotit tuaj, para se të vijë Dita, të cilën Allahu nuk e kthen më. Atë Ditë ju nuk do të keni kurrfarë strehimi dhe nuk do të mund të mohoni.]]></translation>
<footnotes></footnotes>
</aya>
<aya number="48">
<translation><![CDATA[Nëse ata kthejnë kurrizin, dije se Ne nuk të kemi dërguar ty (o Muhamed), si rojë për ata. Detyra jote është vetëm që të kumtosh. Kur Ne i japim njeriut të shijojë mëshirën Tonë, Ai i gëzohet asaj. Por, nëse atë e godet ndonjë e keqe për shkak të asaj që kanë bërë duart e tij, atëherë, ai bëhet mosmirënjohës i vërtetë.]]></translation>
<footnotes></footnotes>
</aya>
<aya number="49">
<translation><![CDATA[I Allahut është pushteti mbi qiejt dhe Tokën. Ai krijon çfarë të dojë. Ai i dhuron vajza kujt të dojë e djem kujt të dojë.]]></translation>
<footnotes></footnotes>
</aya>
<aya number="50">
<translation><![CDATA[Disave u dhuron të dyja gjinitë: djem e vajza; e, kë të dojë e lë pa fëmijë. Vërtet, Ai është i Gjithëdijshëm dhe i Fuqishëm.]]></translation>
<footnotes></footnotes>
</aya>
<aya number="51">
<translation><![CDATA[Asnjë njeriu nuk i është dhënë t’i flasë Allahu, përveçse me anë të Frymëzimit ose pas perdes, ose me anën e një Kumtuesi (Engjëlli) të dërguar me lejen e Tij, për të shpallur vullnetin e Tij. Ai, me të vërtetë, është i Lartë dhe i Urtë!]]></translation>
<footnotes></footnotes>
</aya>
<aya number="52">
<translation><![CDATA[Dhe kështu, Ne të kemi dërguar ty Shpallje me urdhrin dhe vullnetin Tonë. Ti më parë nuk e ke ditur se çfarë është Libri e as ç’është besimi. Por atë (Kuranin), Ne e bëmë dritë, me anë të së cilës udhëzojmë kë të duam nga robërit Tanë. Ti, me të vërtetë, udhëzon në rrugën e drejtë,]]></translation>
<footnotes></footnotes>
</aya>
<aya number="53">
<translation><![CDATA[(në) rrugën e Allahut, të Cilit i përket gjithçka që ndodhet në qiej dhe gjithçka që ndodhet në Tokë. Dhe vërtet, tek Allahu kthehen të gjitha çështjet!]]></translation>
<footnotes></footnotes>
</aya>
</sura>
<sura number="43">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Betohem në Librin e qartë!]]></translation>
<footnotes></footnotes>
</aya>
<aya number="3">
<translation><![CDATA[Në të vërtetë, Ne e kemi shpallur Kuranin në gjuhën arabe, për ta kuptuar ju,]]></translation>
<footnotes></footnotes>
</aya>
<aya number="4">
<translation><![CDATA[e ai është te Ne, në Librin kryesor (Leuhi-mahfûdh), i lartësuar dhe plot urtësi.]]></translation>
<footnotes></footnotes>
</aya>
<aya number="5">
<translation><![CDATA[A ta tërheqim Përkujtimin (Kuranin) prej jush ngaqë jeni popull i shfrenuar?]]></translation>
<footnotes></footnotes>
</aya>
<aya number="6">
<translation><![CDATA[Eh, sa profetë u dërguam Ne breznive të mëparshme,]]></translation>
<footnotes></footnotes>
</aya>
<aya number="7">
<translation><![CDATA[por, sa herë që u vinte atyre ndonjë profet, ata talleshin me të!]]></translation>
<footnotes></footnotes>
</aya>
<aya number="8">
<translation><![CDATA[Prandaj Ne i shkatërruam ata, edhe pse ishin më të fuqishëm se këta (paganët e Mekës). Kështu, pra, është shembulli i popujve të lashtë.]]></translation>
<footnotes></footnotes>
</aya>
<aya number="9">
<translation><![CDATA[Nëse ti i pyet ata: “Kush i ka krijuar qiejt dhe Tokën?” Ata, me siguri do të thonë: “Ato i ka krijuar i Plotfuqishmi dhe i Gjithëdijshmi;]]></translation>
<footnotes></footnotes>
</aya>
<aya number="10">
<translation><![CDATA[Ai, që jua ka bërë Tokën djep dhe ka krijuar për ju rrugë në të, që të arrini atje ku synoni;]]></translation>
<footnotes></footnotes>
</aya>
<aya number="11">
<translation><![CDATA[Ai, që prej qiellit zbret ujë me masë e nëpërmjet tij ngjall tokën e vdekur -kështu do të ngriheni edhe ju (prej varreve)-;]]></translation>
<footnotes></footnotes>
</aya>
<aya number="12">
<translation><![CDATA[Ai, që ka krijuar çifte për çdo lloj krijese, që ka bërë anije e kafshë që t’i shaloni]]></translation>
<footnotes></footnotes>
</aya>
<aya number="13">
<translation><![CDATA[e të mbaheni fort mbi to, e pastaj t’i kujtoni dhuntitë e Zotit tuaj dhe të thoni: “Qoftë lavdëruar Ai që i nënshtroi këto për ne, se vetë ne këto nuk do të mund t’i kishim nën pushtet]]></translation>
<footnotes></footnotes>
</aya>
<aya number="14">
<translation><![CDATA[dhe ne, me siguri, do të kthehemi te Zoti ynë!”]]></translation>
<footnotes></footnotes>
</aya>
<aya number="15">
<translation><![CDATA[Ata i kanë quajtur si pjesë të Tij[294] disa prej robërve të Tij! Me të vërtetë, njeriu është mohues i hapët.]]></translation>
<footnotes><![CDATA[[294] Arabët paganë besonin se engjëjt ishin vajzat e Allahut.]]></footnotes>
</aya>
<aya number="16">
<translation><![CDATA[Vallë, prej krijesave të Veta, Ai të zgjedhë vajza e juve t’ju dhurojë djem?!]]></translation>
<footnotes></footnotes>
</aya>
<aya number="17">
<translation><![CDATA[Kur ndonjëri nga ata merr lajmin e mirë për lindjen e asaj, që ia veshin të Gjithëmëshirshmit (si pjesë e Tij)[295], atij i nxihet fytyra dhe pikëllohet.]]></translation>
<footnotes><![CDATA[[295] Pra, kur merr lajmin për lindjen e një vajze.]]></footnotes>
</aya>
<aya number="18">
<translation><![CDATA[Vallë, a është ajo që rritet në stoli dhe e pafuqishme për të kundërshtuar (diçka që mund t’i vishet Allahut si pjesë e Tij)?!]]></translation>
<footnotes></footnotes>
</aya>
<aya number="19">
<translation><![CDATA[Engjëjt, të cilët janë robërit e të Gjithëmëshirshmit, ata i bëjnë për femra. A mos vallë ata kanë qenë të pranishëm gjatë krijimit të tyre?! Dëshmia e tyre do të shënohet dhe ata do të përgjigjen (për atë shpifje)!]]></translation>
<footnotes></footnotes>
</aya>
<aya number="20">
<translation><![CDATA[Dhe ata thonë: “Sikur të kishte dashur i Gjithëmëshirshmi, ne nuk do t’i kishim adhuruar ata[296].” Ata nuk dinë asgjë për këtë, ata vetëm gënjejnë.]]></translation>
<footnotes><![CDATA[[296] D.m.th. idhujt, engjëjt etj.]]></footnotes>
</aya>
<aya number="21">
<translation><![CDATA[Vallë, a u kemi dhënë Ne atyre Libër para tij (Kuranit), të cilit ata i janë përmbajtur?]]></translation>
<footnotes></footnotes>
</aya>
<aya number="22">
<translation><![CDATA[Jo, por ata thonë: “Ne i kemi gjetur etërit tanë në këtë fe dhe ne po ndjekim gjurmët e tyre”.]]></translation>
<footnotes></footnotes>
</aya>
<aya number="23">
<translation><![CDATA[Po ashtu, në çdo vend që Ne kemi dërguar paralajmërues para teje, pasanikët e atij vendi thonin: “Ne i kemi gjetur etërit tanë në këtë fe dhe po ndjekim gjurmët e tyre”.]]></translation>
<footnotes></footnotes>
</aya>
<aya number="24">
<translation><![CDATA[(Çdo i dërguar) thoshte: “Po sikur unë t’ju kem sjellë (një fe) më të ndriçuar se ajo e të parëve tuaj?!” Ata thonin: “Ne e mohojmë mesazhin me të cilin jeni dërguar!”]]></translation>
<footnotes></footnotes>
</aya>
<aya number="25">
<translation><![CDATA[Atëherë, Ne hakmerreshim kundër atyre, prandaj shiko si ka qenë përfundimi i femohuesve.]]></translation>
<footnotes></footnotes>
</aya>
<aya number="26">
<translation><![CDATA[(Kujto) kur Ibrahimi i tha të atit dhe popullit të tij: “Në të vërtetë, Unë i urrej dhe s’kam të bëj fare me ato që adhuroni ju]]></translation>
<footnotes></footnotes>
</aya>
<aya number="27">
<translation><![CDATA[në vend të Atij që më ka krijuar dhe i Cili do të më udhëzojë në rrugën e drejtë”.]]></translation>
<footnotes></footnotes>
</aya>
<aya number="28">
<translation><![CDATA[Ai e bëri këtë fjalë të përhershme te pasardhësit e tij, me qëllim që ata të kthehen (vazhdimisht tek Allahu).]]></translation>
<footnotes></footnotes>
</aya>
<aya number="29">
<translation><![CDATA[Kurse Unë i lashë të kënaqen këta[297] dhe etërit e tyre, derisa u erdhi e Vërteta (Kurani) dhe i Dërguari, që ua bëri të qarta.]]></translation>
<footnotes><![CDATA[[297] Fisin Kurejsh, pasardhës të Ibrahimit nga biri i tij, Ismaili.]]></footnotes>
</aya>
<aya number="30">
<translation><![CDATA[Por, kur u erdhi e Vërteta, ata thanë: “Kjo është magji dhe ne sigurisht që këtë nuk e besojmë!]]></translation>
<footnotes></footnotes>
</aya>
<aya number="31">
<translation><![CDATA[Sikur t’i kishte zbritur ky Kuran ndonjë njeriu të madh prej njërit nga këto dy qytete[298]"!]]></translation>
<footnotes><![CDATA[[298] Mekës dhe Taifit.]]></footnotes>
</aya>
<aya number="32">
<translation><![CDATA[Vallë, a mos janë ata që e ndajnë mëshirën e Zotit tënd? Jemi Ne ata që ua ndajmë njerëzve mjetet e jetesës në këtë botë, duke i ngritur në shkallë disa më lart mbi të tjerët, me qëllim që disa t’u shërbejnë të tjerëve. Mëshira e Zotit tënd është më e mirë nga ajo që grumbullojnë ata.]]></translation>
<footnotes></footnotes>
</aya>
<aya number="33">
<translation><![CDATA[Dhe, sikur njerëzit të mos ishin një bashkësi mohuesish, Ne do t’i bënim prej argjendi çatitë e shtëpive të atyre që nuk besojnë në të Gjithëmëshirshmin[299], madje edhe shkallët nëpër të cilat ngjiten,]]></translation>
<footnotes><![CDATA[[299] Pra, sikur të mos ishte besimi i gabuar i shumë njerëzve se, pasuria që Zoti i jep dikujt, është provë e dashurisë së Tij për këtë njeri, qoftë ky edhe jobesimtar, Allahu do t’u jepte jobesimtarëve edhe më shumë begati (Ibn Kethir).]]></footnotes>
</aya>
<aya number="34">
<translation><![CDATA[edhe dyert e shtëpive të tyre, edhe divanet në të cilat mbështeten,]]></translation>
<footnotes></footnotes>
</aya>
<aya number="35">
<translation><![CDATA[dhe (do t’u jepnim) stoli prej ari. Por të gjitha këto janë vetëm kënaqësi të kësaj jete, kurse jeta tjetër te Zoti yt është për punëdrejtët që ruhen (nga gjynahet dhe nga dënimi i Allahut).]]></translation>
<footnotes></footnotes>
</aya>
<aya number="36">
<translation><![CDATA[Atij që shmanget nga Këshilla e të Gjithëmëshirshmit (Kurani), Ne do t’ia caktojmë një djall, që do t’i bëhet shok i pandashëm.]]></translation>
<footnotes></footnotes>
</aya>
<aya number="37">
<translation><![CDATA[Në të vërtetë, djajtë i shmangin jobesimtarët nga rruga e drejtë, ndonëse ata mendojnë se janë të udhëzuar drejt.]]></translation>
<footnotes></footnotes>
</aya>
<aya number="38">
<translation><![CDATA[Dhe, kur të vijë te Ne, (jobesimtari) do t’i thotë (djallit që e kishte shok): “Ah, sikur të kishte qenë largësia midis meje dhe teje sa ajo mes lindjes e perëndimit! Sa shok i keq paske qenë ti!”]]></translation>
<footnotes></footnotes>
</aya>
<aya number="39">
<translation><![CDATA[(Atyre do t’u thuhet): “Nuk do t’ju bëjë dobi (pendimi) juve sot[300], sepse ju u larguat nga e vërteta dhe humbët. Me të vërtetë, ju jeni pjesëtarë në dënim”.]]></translation>
<footnotes><![CDATA[[300] D.m.th. në Ditën e Kiametit.]]></footnotes>
</aya>
<aya number="40">
<translation><![CDATA[Vallë, a mos ti do të bësh të dëgjojë i shurdhri dhe të udhëzosh të verbrin dhe atë që është në humbje të qartë?]]></translation>
<footnotes></footnotes>
</aya>
<aya number="41">
<translation><![CDATA[Edhe sikur të të marrim ty, Ne, me siguri do të hakmerremi ndaj tyre (në jetën tjetër)]]></translation>
<footnotes></footnotes>
</aya>
<aya number="42">
<translation><![CDATA[ose do të të tregojmë atë çka u kemi premtuar atyre. Ne jemi vërtet të Plotfuqishëm mbi ta.]]></translation>
<footnotes></footnotes>
</aya>
<aya number="43">
<translation><![CDATA[Andaj, përmbaju fort asaj që të është shpallur ty, sepse ti, në të vërtetë, je në rrugën e drejtë.]]></translation>
<footnotes></footnotes>
</aya>
<aya number="44">
<translation><![CDATA[Pa dyshim që Kurani është përkujtesë për ty dhe popullin tënd; e ju do të pyeteni!]]></translation>
<footnotes></footnotes>
</aya>
<aya number="45">
<translation><![CDATA[Pyeti të dërguarit Tanë, që i kemi nisur para teje, a mos kemi urdhëruar Ne që të adhurohen zota të tjerë, përveç të Gjithëmëshirshmit?!]]></translation>
<footnotes></footnotes>
</aya>
<aya number="46">
<translation><![CDATA[Ne dërguam Musain me shenjat Tona te Faraoni dhe paria e tij, dhe ai tha: “Unë jam i dërguar i Zotit të botëve!”]]></translation>
<footnotes></footnotes>
</aya>
<aya number="47">
<translation><![CDATA[Kur ai u solli atyre shenjat Tona, ata filluan t’i përqeshin ato.]]></translation>
<footnotes></footnotes>
</aya>
<aya number="48">
<translation><![CDATA[Çdo shenjë që Ne u tregonim atyre, ishte më e madhe se ajo para saj. Prandaj Ne i dënonim ata me ndëshkim, që të ktheheshin (në rrugën e drejtë).]]></translation>
<footnotes></footnotes>
</aya>
<aya number="49">
<translation><![CDATA[Ata i thoshin (Musait): “O magjistar! Lutju Zotit tënd për ne, ashtu sipas besëlidhjes tënde me Atë, sepse ne do të kthehemi në rrugë të drejtë!”]]></translation>
<footnotes></footnotes>
</aya>
<aya number="50">
<translation><![CDATA[Por, sapo ua largonim dënimin, ata e shkelnin premtimin.]]></translation>
<footnotes></footnotes>
</aya>
<aya number="51">
<translation><![CDATA[Dhe Faraoni i thërriste popullit të vet: “O populli im! Vallë, a nuk më përket mua sundimi i Egjiptit dhe i këtyre lumenjve që rrjedhin pranë meje? A nuk shihni?]]></translation>
<footnotes></footnotes>
</aya>
<aya number="52">
<translation><![CDATA[Vallë, a nuk jam unë më i mirë se ky i mjerë, i cili mezi mund të shprehet?]]></translation>
<footnotes></footnotes>
</aya>
<aya number="53">
<translation><![CDATA[Përse nuk i janë dhënë atij byzylykë ari? Përse nuk kanë ardhur bashkë me të engjëjt?”]]></translation>
<footnotes></footnotes>
</aya>
<aya number="54">
<translation><![CDATA[Kështu, ai e mashtroi popullin e vet. Ata iu nënshtruan atij, sepse ishin vërtet një popull i pabindur.]]></translation>
<footnotes></footnotes>
</aya>
<aya number="55">
<translation><![CDATA[E, kur Na zemëruan, Ne u hakmorëm ndaj tyre dhe i fundosëm të gjithë.]]></translation>
<footnotes></footnotes>
</aya>
<aya number="56">
<translation><![CDATA[Ne i bëmë ata shembull dhe mësim për popujt e mëvonshëm.]]></translation>
<footnotes></footnotes>
</aya>
<aya number="57">
<translation><![CDATA[Kur u soll si shembull i biri i Merjemes (Isai a.s.), populli yt (o Muhamed) menjëherë nisi të qeshë]]></translation>
<footnotes></footnotes>
</aya>
<aya number="58">
<translation><![CDATA[duke thënë: “A janë më të mirë idhujt tanë apo ai?” Ata ta paraqesin këtë shembull vetëm për shkak se duan të hahen, sepse janë popull grindavec.]]></translation>
<footnotes></footnotes>
</aya>
<aya number="59">
<translation><![CDATA[Isai ishte vetëm një rob, të cilit Ne i dhuruam (Profeci) dhe e bëmë shembull për bijtë e Israilit.]]></translation>
<footnotes></footnotes>
</aya>
<aya number="60">
<translation><![CDATA[Sikur të duam, Ne (do t’ju shkatërronim dhe) në vendin tuaj do të bënim engjëj, që do t’ju trashëgonin në Tokë.]]></translation>
<footnotes></footnotes>
</aya>
<aya number="61">
<translation><![CDATA[Në të vërtetë, Isai është shenjë e Orës (së Kiametit), në ardhjen e së cilës mos dyshoni kurrsesi. Pra, ndiqmëni mua, kjo është rruga e drejtë!]]></translation>
<footnotes></footnotes>
</aya>
<aya number="62">
<translation><![CDATA[Le të mos ju shmangë kurrsesi djalli! Ai është vërtet armiku juaj i hapët.]]></translation>
<footnotes></footnotes>
</aya>
<aya number="63">
<translation><![CDATA[E, kur Isai solli prova të qarta, tha: “Ju kam sjellë urtësinë (Profecinë) dhe do t’ju shpjegoj disa gjëra, për të cilat nuk po pajtoheni. Andaj, frikësojuni Allahut dhe bindmuni mua!]]></translation>
<footnotes></footnotes>
</aya>
<aya number="64">
<translation><![CDATA[Pa dyshim, Allahu është Zoti im dhe Zoti juaj, andaj adhuroni vetëm Atë! Kjo është rruga e drejtë!”]]></translation>
<footnotes></footnotes>
</aya>
<aya number="65">
<translation><![CDATA[E megjithatë, sektet e ndryshme patën kundërshti midis tyre. Mjerë ata që kanë bërë padrejtësi – për dënimin e Ditës së dhembshme!]]></translation>
<footnotes></footnotes>
</aya>
<aya number="66">
<translation><![CDATA[A mos presin ata diçka tjetër, përveç Orës (së Kiametit), që do t’u vijë papritmas e pa e ndier fare?!]]></translation>
<footnotes></footnotes>
</aya>
<aya number="67">
<translation><![CDATA[Atë Ditë miqtë do të bëhen armiq të njëri-tjetrit, përveç të drejtëve, që e kanë pasur frikë Allahun.]]></translation>
<footnotes></footnotes>
</aya>
<aya number="68">
<translation><![CDATA[(Allahu do t’u thotë): “O robërit e Mi, për ju sot nuk ka frikë dhe as që do të pikëlloheni.]]></translation>
<footnotes></footnotes>
</aya>
<aya number="69">
<translation><![CDATA[Ju që keni besuar shpalljet Tona dhe keni qenë myslimanë,[301]]]></translation>
<footnotes><![CDATA[[301] “keni qenë myslimanë” - pra, të bindur ndaj Allahut.]]></footnotes>
</aya>
<aya number="70">
<translation><![CDATA[hyni në Xhenet të gëzuar, ju dhe bashkëshortet tuaja,]]></translation>
<footnotes></footnotes>
</aya>
<aya number="71">
<translation><![CDATA[ku do t’ju shërbehet me pjata dhe gota prej ari. Aty do të ketë çfarë t’ju dojë shpirti dhe gjithçka që ta kënaq syrin dhe atje do të qëndroni përgjithmonë.]]></translation>
<footnotes></footnotes>
</aya>
<aya number="72">
<translation><![CDATA[Ja, ky është Xheneti që ju është dhënë në trashëgim për atë që keni bërë.]]></translation>
<footnotes></footnotes>
</aya>
<aya number="73">
<translation><![CDATA[Aty do të keni fruta të shumëllojshme, prej të cilave do të hani.”]]></translation>
<footnotes></footnotes>
</aya>
<aya number="74">
<translation><![CDATA[Sa për punëmbrapshtët, pa dyshim që ata do të qëndrojnë përherë në dënimin e Xhehenemit.]]></translation>
<footnotes></footnotes>
</aya>
<aya number="75">
<translation><![CDATA[Ai (dënim) nuk do t’u lehtësohet atyre e kurrfarë shprese për shpëtim nuk do të kenë.]]></translation>
<footnotes></footnotes>
</aya>
<aya number="76">
<translation><![CDATA[Ne atyre nuk u bëmë padrejtësi, por ata vetë i bënë keq vetvetes.]]></translation>
<footnotes></footnotes>
</aya>
<aya number="77">
<translation><![CDATA[Ata do të thërrasin: “O Malik[302]! (Më mirë) Le të na vdesë Zoti yt!”, ndërsa Ai do të thotë: “Ju do të qëndroni përherë aty!”]]></translation>
<footnotes><![CDATA[[302] Një nga engjëjt mbikëqyrës të Xhehenemit.]]></footnotes>
</aya>
<aya number="78">
<translation><![CDATA[Tashmë, Ne ju kemi sjellë të Vërtetën, por shumica prej jush e urren të Vërtetën.]]></translation>
<footnotes></footnotes>
</aya>
<aya number="79">
<translation><![CDATA[Nëse ata kurdisin kurthe, edhe Ne do t’u ngremë kurthe.]]></translation>
<footnotes></footnotes>
</aya>
<aya number="80">
<translation><![CDATA[Vallë, a mos kujtojnë ata se Ne nuk i dëgjojmë fjalët e tyre tinëzare dhe bisedat e tyre të fshehta? Pa dyshim, Ne dëgjojmë, ndërsa të dërguarit Tanë (engjëj) që janë pranë tyre, shënojnë.]]></translation>
<footnotes></footnotes>
</aya>
<aya number="81">
<translation><![CDATA[Thuaju[303] (o Muhamed): “Sikur i Gjithëmëshirshmi të kishte bir, Unë do të isha i pari që do ta adhuroja atë!]]></translation>
<footnotes><![CDATA[[303] D.m.th. të krishterëve.]]></footnotes>
</aya>
<aya number="82">
<translation><![CDATA[Qoftë i lartësuar Zoti i qiejve dhe i Tokës, Zoti i Fronit, nga ajo çfarë i veshin Atij!]]></translation>
<footnotes></footnotes>
</aya>
<aya number="83">
<translation><![CDATA[Lëri ata të flasin marrëzi dhe le të argëtohen derisa të takojnë Ditën që u është premtuar.]]></translation>
<footnotes></footnotes>
</aya>
<aya number="84">
<translation><![CDATA[Ai është i vetmi Zot (i vërtetë) në qiell dhe i vetmi Zot (i vërtetë) në Tokë. Ai është i Urtë dhe i Gjithëdijshëm.]]></translation>
<footnotes></footnotes>
</aya>
<aya number="85">
<translation><![CDATA[Qoftë i lartësuar në lavdi Ai, të Cilit i përket pushteti i qiejve dhe i Tokës dhe gjithçka që gjendet mes tyre. Vetëm Ai ka dijeni mbi Orën (e Kiametit) dhe tek Ai do të ktheheni!]]></translation>
<footnotes></footnotes>
</aya>
<aya number="86">
<translation><![CDATA[Ata që u adhuruan në vend të Allahut, nuk do të mund të ndërmjetësojnë për askënd, përveç atyre që dëshmuan për të Vërtetën[304] dhe e dinë mirë (se s’ka Zot tjetër të vërtetë veç Allahut).]]></translation>
<footnotes><![CDATA[[304] Siç janë Isai, engjëjt ose ndonjë profet tjetër, të cilët u adhuruan pa dëshirën e tyre.]]></footnotes>
</aya>
<aya number="87">
<translation><![CDATA[Nëse i pyet ata[305] se kush i ka krijuar, me siguri që ata do të thonë: “Allahu!” Atëherë, përse largohen prej Tij?!]]></translation>
<footnotes><![CDATA[[305] Siç janë Isai, engjëjt ose ndonjë profet tjetër, të cilët u adhuruan pa dëshirën e tyre.]]></footnotes>
</aya>
<aya number="88">
<translation><![CDATA[I Dërguari thotë: “O Zoti im, ky është një popull që nuk beson!”]]></translation>
<footnotes></footnotes>
</aya>
<aya number="89">
<translation><![CDATA[Largohu prej tyre (o Muhamed) dhe thuaju: “Paqe!” Ata së shpejti do ta marrin vesh.]]></translation>
<footnotes></footnotes>
</aya>
</sura>
<sura number="44">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Betohem në Librin e qartë!]]></translation>
<footnotes></footnotes>
</aya>
<aya number="3">
<translation><![CDATA[Ne e zbritëm Kuranin në një natë të bekuar[306]. Vërtet, Ne gjithmonë kemi qenë paralajmërues.]]></translation>
<footnotes><![CDATA[[306] Në Natën e Kadrit.]]></footnotes>
</aya>
<aya number="4">
<translation><![CDATA[Në atë (natë të zbritjes së Kuranit) vendoset çdo punë e urtë,]]></translation>
<footnotes></footnotes>
</aya>
<aya number="5">
<translation><![CDATA[me urdhrin Tonë! Ne gjithmonë kemi nisur të dërguar,]]></translation>
<footnotes></footnotes>
</aya>
<aya number="6">
<translation><![CDATA[si mëshirë prej Zotit tënd. Me të vërtetë, Ai i dëgjon të gjitha dhe i di të gjitha.]]></translation>
<footnotes></footnotes>
</aya>
<aya number="7">
<translation><![CDATA[Ai është Zoti i qiejve, i Tokës dhe i gjithçkaje që gjendet midis tyre, nëse besoni me bindje.]]></translation>
<footnotes></footnotes>
</aya>
<aya number="8">
<translation><![CDATA[S’ka zot tjetër të vërtetë përveç Atij. Ai e jep jetën dhe e shkakton vdekjen. Ai është Zoti juaj dhe Zoti i të parëve tuaj të lashtë!]]></translation>
<footnotes></footnotes>
</aya>
<aya number="9">
<translation><![CDATA[Por ata argëtohen duke dyshuar.]]></translation>
<footnotes></footnotes>
</aya>
<aya number="10">
<translation><![CDATA[Andaj ti prite atë (ditë), kur qielli do të lëshojë tym të qartë,]]></translation>
<footnotes></footnotes>
</aya>
<aya number="11">
<translation><![CDATA[që do t’i mbulojë njerëzit, (e do t’u thuhet): “Ky është dënim i dhembshëm!”]]></translation>
<footnotes></footnotes>
</aya>
<aya number="12">
<translation><![CDATA[(Mohuesit do të thonë): “O Zoti ynë, lirona prej dënimit! Ne tashmë besojmë!”]]></translation>
<footnotes></footnotes>
</aya>
<aya number="13">
<translation><![CDATA[E si mund të përfitojnë ata nga këshilla, ndërkohë që më parë atyre u pat ardhur një i Dërguar me shpjegime të qarta]]></translation>
<footnotes></footnotes>
</aya>
<aya number="14">
<translation><![CDATA[e ata i kthyen shpinën, duke thënë: “Ai është një i çmendur i mësuar nga të tjerët”?!]]></translation>
<footnotes></footnotes>
</aya>
<aya number="15">
<translation><![CDATA[Edhe sikur t’ju lirojmë nga dënimi pak (kohë), ju me siguri që do të ktheheni (në mosbesim).]]></translation>
<footnotes></footnotes>
</aya>
<aya number="16">
<translation><![CDATA[Ditën, kur do t’i mbërthejmë ata me forcën më të madhe, Ne do të hakmerremi.]]></translation>
<footnotes></footnotes>
</aya>
<aya number="17">
<translation><![CDATA[Përpara tyre Ne vumë në sprovë popullin e Faraonit, kur u pat ardhur i Dërguari fisnik,]]></translation>
<footnotes></footnotes>
</aya>
<aya number="18">
<translation><![CDATA[(i cili u tha): “Më sillni robërit e Allahut,[307] sepse Unë jam për ju një i dërguar i besuar!]]></translation>
<footnotes><![CDATA[[307] Hebrenjtë që jetonin të skllavëruar në Egjipt.]]></footnotes>
</aya>
<aya number="19">
<translation><![CDATA[Dhe mos u madhëroni mbi Allahun, sepse unë po ju sjell provë të qartë!]]></translation>
<footnotes></footnotes>
</aya>
<aya number="20">
<translation><![CDATA[Unë kërkoj mbështetje në Zotin tim dhe Zotin tuaj, që të mos më vrisni me gurë!]]></translation>
<footnotes></footnotes>
</aya>
<aya number="21">
<translation><![CDATA[Nëse nuk më besoni, atëherë largohuni prej meje!”]]></translation>
<footnotes></footnotes>
</aya>
<aya number="22">
<translation><![CDATA[Dhe ai iu lut Zotit të vet: “Ky është vërtet një popull keqbërës!”]]></translation>
<footnotes></footnotes>
</aya>
<aya number="23">
<translation><![CDATA[(Allahu i tha): “Ec bashkë me robërit e Mi natën, sepse ata[308] do t’ju ndjekin!]]></translation>
<footnotes><![CDATA[[308] Faraoni me ushtrinë e tij.]]></footnotes>
</aya>
<aya number="24">
<translation><![CDATA[Lëreni pas detin e hapur, se ata, me siguri, do të fundosen si ushtri”!]]></translation>
<footnotes></footnotes>
</aya>
<aya number="25">
<translation><![CDATA[Eh, sa e sa kopshte dhe burime i lanë ata,]]></translation>
<footnotes></footnotes>
</aya>
<aya number="26">
<translation><![CDATA[sa ara të mbjella dhe ndërtesa fisnike,]]></translation>
<footnotes></footnotes>
</aya>
<aya number="27">
<translation><![CDATA[dhe sa begati, në të cilat kënaqeshin!]]></translation>
<footnotes></footnotes>
</aya>
<aya number="28">
<translation><![CDATA[Kështu, Ne ua lamë trashëgim ato një populli tjetër.]]></translation>
<footnotes></footnotes>
</aya>
<aya number="29">
<translation><![CDATA[Nuk i vajtoi ata as qielli, as Toka, as nuk iu dha afat atyre.]]></translation>
<footnotes></footnotes>
</aya>
<aya number="30">
<translation><![CDATA[Ne i shpëtuam bijtë e Israilit nga dënimi poshtërues]]></translation>
<footnotes></footnotes>
</aya>
<aya number="31">
<translation><![CDATA[prej Faraonit, që ishte tiran, njeri që kalonte çdo kufi të së keqes.]]></translation>
<footnotes></footnotes>
</aya>
<aya number="32">
<translation><![CDATA[Ne i zgjodhëm ata, me qëllim mbi popujt e tjerë (të asaj kohe)]]></translation>
<footnotes></footnotes>
</aya>
<aya number="33">
<translation><![CDATA[dhe u dhamë shenja, në të cilat ka sprova të qarta.]]></translation>
<footnotes></footnotes>
</aya>
<aya number="34">
<translation><![CDATA[E megjithatë, jobesimtarët thonë:]]></translation>
<footnotes></footnotes>
</aya>
<aya number="35">
<translation><![CDATA[“Ekziston vetëm vdekja jonë e parë, ne nuk do të ringjallemi!]]></translation>
<footnotes></footnotes>
</aya>
<aya number="36">
<translation><![CDATA[Na i risillni, pra, të parët tanë, nëse thoni të vërtetën!”]]></translation>
<footnotes></footnotes>
</aya>
<aya number="37">
<translation><![CDATA[A janë këta më të mirë se populli i Tubbas apo ata para tyre? Ne i shkatërruam ata, sepse ishin vërtet punëmbrapshtë.]]></translation>
<footnotes></footnotes>
</aya>
<aya number="38">
<translation><![CDATA[Ne nuk i kemi krijuar qiejt, Tokën dhe çfarë gjendet midis tyre, për t’u zbavitur!]]></translation>
<footnotes></footnotes>
</aya>
<aya number="39">
<translation><![CDATA[Ne i kemi krijuar ato me qëllim të plotë, por shumica e tyre nuk e dinë.]]></translation>
<footnotes></footnotes>
</aya>
<aya number="40">
<translation><![CDATA[Me të vërtetë, Dita e Gjykimit, është e caktuar për të gjithë ata.]]></translation>
<footnotes></footnotes>
</aya>
<aya number="41">
<translation><![CDATA[Atë Ditë, i afërmi nuk mund ta ndihmojë aspak të afërmin e as ata vetë nuk do t’i ndihmojë kush,]]></translation>
<footnotes></footnotes>
</aya>
<aya number="42">
<translation><![CDATA[me përjashtim të atyre që i ka mëshiruar Allahu. Ai është vërtet i Plotfuqishëm dhe Mëshirëplotë.]]></translation>
<footnotes></footnotes>
</aya>
<aya number="43">
<translation><![CDATA[Pema e zekumit]]></translation>
<footnotes></footnotes>
</aya>
<aya number="44">
<translation><![CDATA[do të jetë ushqim i gjynahqarit.]]></translation>
<footnotes></footnotes>
</aya>
<aya number="45">
<translation><![CDATA[Si tunxh i shkrirë ajo do të vlojë në barkun e tij,]]></translation>
<footnotes></footnotes>
</aya>
<aya number="46">
<translation><![CDATA[ashtu si vlon uji i nxehtë.]]></translation>
<footnotes></footnotes>
</aya>
<aya number="47">
<translation><![CDATA[(Engjëjve do t’u thuhet): “Rrëmbejeni atë dhe çojeni në mes të zjarrit flakërues!]]></translation>
<footnotes></footnotes>
</aya>
<aya number="48">
<translation><![CDATA[Pastaj, për dënim, hidhni mbi kokën e tij ujë të valuar (duke i thënë):]]></translation>
<footnotes></footnotes>
</aya>
<aya number="49">
<translation><![CDATA[“Shijoje këtë, o njeri “i fuqishëm” dhe “fisnik”!]]></translation>
<footnotes></footnotes>
</aya>
<aya number="50">
<translation><![CDATA[Ja, ky është dënimi për të cilin ju dyshonit!”]]></translation>
<footnotes></footnotes>
</aya>
<aya number="51">
<translation><![CDATA[Punëdrejtët, me të vërtetë, do të jenë në vend të sigurt,]]></translation>
<footnotes></footnotes>
</aya>
<aya number="52">
<translation><![CDATA[midis kopshteve dhe burimeve,]]></translation>
<footnotes></footnotes>
</aya>
<aya number="53">
<translation><![CDATA[të veshur në petka mëndafshi të hollë dhe armaç, të ulur përballë njëri-tjetrit.]]></translation>
<footnotes></footnotes>
</aya>
<aya number="54">
<translation><![CDATA[Po, kështu do të jetë, dhe Ne do t’i martojmë ata me hyri sybukura.]]></translation>
<footnotes></footnotes>
</aya>
<aya number="55">
<translation><![CDATA[Aty do të kërkojnë çfarëdo frutash që të dëshirojnë e do të jenë të sigurt.]]></translation>
<footnotes></footnotes>
</aya>
<aya number="56">
<translation><![CDATA[Atje nuk do ta provojnë më vdekjen, përveç vdekjes së parë dhe Ai do t’i shpëtojë prej dënimit të zjarrit flakërues.]]></translation>
<footnotes></footnotes>
</aya>
<aya number="57">
<translation><![CDATA[Kjo do të jetë dhunti prej Zotit tënd. Kjo është fitorja madhështore!]]></translation>
<footnotes></footnotes>
</aya>
<aya number="58">
<translation><![CDATA[Ne e kemi bërë të lehtë Kuranin në gjuhën tënde, që ata të mund të marrin këshilla.]]></translation>
<footnotes></footnotes>
</aya>
<aya number="59">
<translation><![CDATA[Andaj ti prit, se edhe ata vetë po presin!]]></translation>
<footnotes></footnotes>
</aya>
</sura>
<sura number="45">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Ky Libër është shpallur prej Allahut, të Plotfuqishmit dhe të Urtit!]]></translation>
<footnotes></footnotes>
</aya>
<aya number="3">
<translation><![CDATA[Me të vërtetë, në qiej dhe në Tokë ka shenja për ata që besojnë.]]></translation>
<footnotes></footnotes>
</aya>
<aya number="4">
<translation><![CDATA[Edhe në krijimin tuaj dhe të kafshëve të shpërndara nëpër Tokë, ka shenja për besimtarët e bindur.]]></translation>
<footnotes></footnotes>
</aya>
<aya number="5">
<translation><![CDATA[Edhe në ndërrimin e natës dhe të ditës, edhe në ujin që Allahu e zbret nga qielli, duke gjallëruar nëpërmjet tij tokën e shkretuar, edhe në ndërrimin e erërave, ka shenja për njerëzit që mendojnë.]]></translation>
<footnotes></footnotes>
</aya>
<aya number="6">
<translation><![CDATA[Këto janë shpalljet e Allahut, të cilat Ne t’i tregojmë ty me tërë të vërtetën. Atëherë, në çfarë fjalësh të tjera do të besojnë ata, nëse mohojnë Allahun dhe shenjat e Tij?!]]></translation>
<footnotes></footnotes>
</aya>
<aya number="7">
<translation><![CDATA[Mjerë gjynahqari gënjeshtar!]]></translation>
<footnotes></footnotes>
</aya>
<aya number="8">
<translation><![CDATA[Ai i dëgjon shpalljet e Allahut që i lexohen e përsëri ngulmon në mendjemadhësi, sikur nuk i ka dëgjuar ato; jepi lajmin për dënim të dhembshëm!]]></translation>
<footnotes></footnotes>
</aya>
<aya number="9">
<translation><![CDATA[E, kur merr vesh diçka nga shpalljet Tona, ai i përqesh. Për njerëz të tillë do të ketë dënim poshtërues.]]></translation>
<footnotes></footnotes>
</aya>
<aya number="10">
<translation><![CDATA[Para tyre është Xhehenemi dhe nuk do t’u vijë në ndihmë asgjë nga ato që kanë fituar apo nga ata (idhuj) që i kanë marrë për mbrojtës në vend të Allahut! Ata i pret mundim i madh.]]></translation>
<footnotes></footnotes>
</aya>
<aya number="11">
<translation><![CDATA[Ky (Kuran) është udhërrëfyes në rrugën e drejtë. Ata që nuk besojnë shpalljet e Zotit të tyre, do të vuajnë një mundim të madh, të dhembshëm.]]></translation>
<footnotes></footnotes>
</aya>
<aya number="12">
<translation><![CDATA[Allahu është Ai që ka nënshtruar për ju detin, që nëpër të, me urdhrin e Tij, të lundrojnë anijet, për të kërkuar dhuntitë e Tij dhe që ju të jeni mirënjohës.]]></translation>
<footnotes></footnotes>
</aya>
<aya number="13">
<translation><![CDATA[Ai ka vënë në shërbimin tuaj çka gjendet në qiej dhe në Tokë, të gjitha janë prej Tij. Me të vërtetë, në këto ka shenja për njerëzit që mendojnë.]]></translation>
<footnotes></footnotes>
</aya>
<aya number="14">
<translation><![CDATA[Thuaju besimtarëve, që t’i falin ata që nuk shpresojnë në ditët e Allahut[309], kështu që Ai të shpërblejë çdo popull sipas veprave të veta.]]></translation>
<footnotes><![CDATA[[309] D.m.th. shpërblimin e Allahut.]]></footnotes>
</aya>
<aya number="15">
<translation><![CDATA[Kush bën mirë, e ka për vete e kush bën keq, e bën kundër vetes; e në fund do të ktheheni (të gjithë) te Zoti juaj.]]></translation>
<footnotes></footnotes>
</aya>
<aya number="16">
<translation><![CDATA[Ne u dhamë bijve të Israilit Librin, pushtetin dhe Profecinë. Ne i begatuam ata me gjëra të mira dhe i ngritëm mbi të gjithë popujt e tjerë (të asaj kohe).]]></translation>
<footnotes></footnotes>
</aya>
<aya number="17">
<translation><![CDATA[Gjithashtu, Ne u dhamë udhëzime të qarta mbi besimin, por ata u përçanë, atëherë kur u erdhi dituria, pasi patën smirë në mes tyre. Zoti yt, me siguri, do t’i gjykojë (ata) në Ditën e Kiametit për kundërshtitë që patën.]]></translation>
<footnotes></footnotes>
</aya>
<aya number="18">
<translation><![CDATA[Dhe tani, Ne të kemi vendosur ty në rrugën e drejtë të fesë, andaj ndiqe atë dhe mos shko pas dëshirave të atyre që nuk dinë!]]></translation>
<footnotes></footnotes>
</aya>
<aya number="19">
<translation><![CDATA[Ata nuk mund të të mbrojnë aspak nga zemërimi i Allahut. Pa dyshim, keqbërësit kanë për mbrojtës njëri-tjetrin, kurse Allahu është Mbrojtësi i atyre që i frikësohen Atij e që ruhen nga gjynahet.]]></translation>
<footnotes></footnotes>
</aya>
<aya number="20">
<translation><![CDATA[Ky Kuran është tregues i qartë, udhërrëfyes dhe mëshirë për njerëzit që kanë besim të patundur.]]></translation>
<footnotes></footnotes>
</aya>
<aya number="21">
<translation><![CDATA[A mos mendojnë ata që bëjnë vepra të këqija, se Ne do t’i bëjmë të njëjtë me ata që kanë besuar dhe që kanë bërë vepra të mira, se jeta dhe vdekja e tyre do të jetë e njëjtë? Sa keq që gjykojnë ata!]]></translation>
<footnotes></footnotes>
</aya>
<aya number="22">
<translation><![CDATA[Allahu i krijoi qiejt dhe Tokën me qëllim të plotë, në mënyrë që çdo njeri të jetë i shpërblyer për atë që ka punuar. E, askujt nuk do t’i bëhet padrejtësi.]]></translation>
<footnotes></footnotes>
</aya>
<aya number="23">
<translation><![CDATA[Mendo pak! Kush, përveç Allahut, mund ta udhëzojë atë njeri, që dëshirat e veta i ka bërë zot; atë njeri, të cilin Allahu, duke e njohur për të tillë, e ka shpënë në humbje, duke ia vulosur dëgjimin dhe zemrën e duke i vënë perde para syve të tij?! A nuk po merrni vesh?]]></translation>
<footnotes></footnotes>
</aya>
<aya number="24">
<translation><![CDATA[Ata thonë: “Nuk ka tjetër veç jetës së kësaj bote, vdesim e jetojmë dhe vetëm koha na shkatërron”. Ata nuk kanë kurrfarë dijenie për këtë, ata vetëm hamendësojnë ashtu.]]></translation>
<footnotes></footnotes>
</aya>
<aya number="25">
<translation><![CDATA[Kur atyre u lexohen shpalljet Tona të qarta, argumenti i tyre i vetëm është: “Ringjallni të parët tanë, nëse thoni të vërtetën!”]]></translation>
<footnotes></footnotes>
</aya>
<aya number="26">
<translation><![CDATA[Thuaju: “Allahu jua jep jetën, pastaj ju bën të vdisni e mandej do t’ju tubojë në Ditën e Kiametit e për këtë nuk ka kurrfarë dyshimi; por shumica e njerëzve nuk e dinë”.]]></translation>
<footnotes></footnotes>
</aya>
<aya number="27">
<translation><![CDATA[I Allahut është pushteti i qiejve dhe i Tokës! E kur të arrijë Ora (e Kiametit), atë ditë mohuesit do të humbasin.]]></translation>
<footnotes></footnotes>
</aya>
<aya number="28">
<translation><![CDATA[Atëherë të gjithë popujt do t’i shohësh të gjunjëzuar. Çdo popull do të thirret në Librin e vet (e do t’i thuhet): “Sot do të shpërbleheni për atë që keni bërë.]]></translation>
<footnotes></footnotes>
</aya>
<aya number="29">
<translation><![CDATA[Ky është Libri Ynë, që do t’ju tregojë të vërtetën. Ne i kemi urdhëruar (engjëjt) që të shkruajnë të gjitha ç’keni bërë”.]]></translation>
<footnotes></footnotes>
</aya>
<aya number="30">
<translation><![CDATA[Për sa u përket atyre që kanë besuar dhe kanë bërë vepra të mira, ata do t’i pranojë Zoti i tyre në mëshirën e Vet[310]. Kjo është fitorja e lavdishme!]]></translation>
<footnotes><![CDATA[[310] D.m.th. në Xhenet.]]></footnotes>
</aya>
<aya number="31">
<translation><![CDATA[Ndërsa mohuesve do t’u thuhet: “Vallë, a nuk ju janë lexuar shpalljet e Mia?! Por ju shfaqët mendjemadhësi dhe u bëtë njerëz të këqij.]]></translation>
<footnotes></footnotes>
</aya>
<aya number="32">
<translation><![CDATA[Dhe, kur juve ju thuhej: “Premtimi i Allahut është i vërtetë: Ora (e Kiametit) pa dyshim që do të vijë!” - ju thoshit: “Ne nuk e dimë ç’është Ora (e Kiametit). Ne mendojmë se është vetëm një hamendje, prandaj nuk jemi të bindur;”]]></translation>
<footnotes></footnotes>
</aya>
<aya number="33">
<translation><![CDATA[Natyrisht, atyre do t’u dalin në shesh të këqijat që kanë bërë e do t’u bjerë kokës ajo me të cilën talleshin.]]></translation>
<footnotes></footnotes>
</aya>
<aya number="34">
<translation><![CDATA[Pastaj do t’u thuhet: “Ne sot po ju braktisim në harresë, ashtu siç e keni harruar ju takimin e kësaj dite. Vendqëndrimi juaj është Zjarri dhe për ju nuk ka kurrfarë ndihmësi.]]></translation>
<footnotes></footnotes>
</aya>
<aya number="35">
<translation><![CDATA[Ky dënim ju erdhi ngaqë i përqeshnit shpalljet e Allahut dhe u mashtruat nga jeta e kësaj bote.” Atë ditë ata nuk do të nxirren nga zjarri e nuk do të pranohet prej tyre asnjë arsyetim.]]></translation>
<footnotes></footnotes>
</aya>
<aya number="36">
<translation><![CDATA[Falënderimi i përket vetëm Allahut, Zotit të qiejve dhe Zotit të Tokës - Zotit të gjithësisë.]]></translation>
<footnotes></footnotes>
</aya>
<aya number="37">
<translation><![CDATA[Atij i përket e tërë madhështia në qiej dhe në Tokë. Ai është i Plotfuqishmi dhe i Urti.]]></translation>
<footnotes></footnotes>
</aya>
</sura>
<sura number="46">
<aya number="1">
<translation><![CDATA[Hâ, Mîm.]]></translation>
<footnotes></footnotes>
</aya>
<aya number="2">
<translation><![CDATA[Ky Libër është shpallur prej Allahut, të Plotfuqishmit dhe të Urtit!]]></translation>
<footnotes></footnotes>
</aya>
<aya number="3">
<translation><![CDATA[Ne i kemi krijuar qiejt dhe Tokën dhe çfarë gjendet midis tyre me qëllim të plotë dhe me afat të caktuar. E megjithatë, mohuesit shmangen nga ajo që u është paralajmëruar.]]></translation>
<footnotes></footnotes>
</aya>
<aya number="4">
<translation><![CDATA[Thuaju: “A i shihni ata që i adhuroni në vend të Allahut? Më tregoni, çfarë pjese të Tokës kanë krijuar ata?! Mos vallë kanë ndonjë pjesë në krijimin e qiejve?! Më sillni një libër të shpallur para këtij (Kuranit) ose ndonjë gjurmë tjetër të dijes (hyjnore), nëse flisni të vërtetën”!]]></translation>
<footnotes></footnotes>
</aya>
<aya number="5">
<translation><![CDATA[Kush është më i humbur se ai, i cili, në vend Allahut, u lutet atyre që nuk mund t’u përgjigjen deri në Ditën e Kiametit e që janë krejt të pavetëdijshëm ndaj lutjes së tyre?!]]></translation>
<footnotes></footnotes>
</aya>
<aya number="6">
<translation><![CDATA[Kur të tubohen njerëzit (në Ditën e Gjykimit), idhujt do të jenë armiq të tyre dhe do ta mohojnë adhurimin e tyre.]]></translation>
<footnotes></footnotes>
</aya>
<aya number="7">
<translation><![CDATA[Kur mohuesve u lexohen shpalljet Tona të qarta, ata thonë për të Vërtetën (Kuranin) që u vjen: “Kjo është magji e qartë!”]]></translation>
<footnotes></footnotes>
</aya>
<aya number="8">
<translation><![CDATA[Ose ata thonë: “Ai (Muhamedi) e ka trilluar vetë atë (Kuranin).” Thuaju: “Por, nëse unë e trilloj atë, ju nuk do të mund të më mbroni nga dënimi i Allahut. Ai i di më së miri të gjitha shpifjet tuaja për të (Kuranin). Mjafton Ai dëshmitar ndërmjet meje dhe jush. Ai është Falës dhe Mëshirëplotë”.]]></translation>
<footnotes></footnotes>
</aya>
<aya number="9">
<translation><![CDATA[Thuaju: “Unë nuk jam i pari i dërguar dhe nuk e di çfarë do të ndodhë me mua ose me ju. Unë ndjek vetëm atë që më është shpallur dhe kam për detyrë vetëm të jap paralajmërime të qarta”.]]></translation>
<footnotes></footnotes>
</aya>
<aya number="10">
<translation><![CDATA[Thuaju: “Më tregoni, se ç’do të bëhet me ju, nëse Kurani është vërtet prej Allahut e ju e mohoni, ndërkohë që një dëshmitar nga bijtë e Israilit[311] dëshmon për vërtetësinë e tij dhe e beson atë, kurse ju tregoheni kryelartë?!” Me të vërtetë, Allahu, nuk i udhëzon (në rrugë të drejtë) njerëzit e padrejtë.]]></translation>
<footnotes><![CDATA[[311] D.m.th. në Xhenet.]]></footnotes>
</aya>
<aya number="11">
<translation><![CDATA[Mohuesit thonë për besimtarët: “Nëse (Kurani) do të ishte ndonjë gjë e mirë, ata nuk do ta kishin besuar atë para nesh!” E përderisa ata nuk e pranojnë udhëzimin e tij, ata thonë: “Ky është një trillim i lashtë”.]]></translation>
<footnotes></footnotes>
</aya>
<aya number="12">
<translation><![CDATA[Para Kuranit është shpallur Libri i Musait, një udhërrëfyes dhe mëshirë për gjithë njerëzimin. Ky Libër (Kurani) e vërteton atë. Ai është shpallur në gjuhën arabe për t’i paralajmëruar ata që bëjnë të këqija dhe për t’u sjellë lajme të mira punëdrejtëve.]]></translation>
<footnotes></footnotes>
</aya>
<aya number="13">
<translation><![CDATA[Pa dyshim, ata që thonë: “Zoti ynë është Allahu!” dhe pastaj qëndrojnë në rrugën e drejtë, nuk do të kenë arsye për t’u frikësuar e as për t’u dëshpëruar (kur t’u vijë vdekja).]]></translation>
<footnotes></footnotes>
</aya>
<aya number="14">
<translation><![CDATA[Ata do të jenë banorë të Xhenetit, ku do të qëndrojnë përgjithmonë, si shpërblim për atë që kanë punuar.]]></translation>
<footnotes></footnotes>
</aya>
<aya number="15">
<translation><![CDATA[Njeriun e kemi porositur të jetë i sjellshëm ndaj prindërve të vet. Nëna e mbart atë me mund dhe me mund e lind. Ai mbartet dhe ushqehet me gji për tridhjetë muaj dhe, kur arrin në moshën e burrërisë e i mbush dyzet vjet, ai thotë: “O Zoti im! Më frymëzo që të të falënderoj për begatitë që Ti më ke dhënë mua dhe prindërve të mi dhe që të bëj vepra të mira, me të cilat Ti do të jesh i kënaqur! Më dhuro pasardhës të mirë! Tek Ti kthehem i penduar dhe Ty të dorëzohem!”.]]></translation>
<footnotes></footnotes>
</aya>
<aya number="16">
<translation><![CDATA[Këta janë ata njerëz, të cilëve do t’ua pranojmë veprat e tyre më të mira e nuk do t’ua vëmë re veprat e tyre të këqija. Ata do të jenë banorë të Xhenetit; ky është premtimi i vërtetë që u është premtuar.]]></translation>
<footnotes></footnotes>
</aya>
<aya number="17">
<translation><![CDATA[Mirëpo ndonjëri u thotë prindërve të vet: “Uf ju! A po më premtoni se do të ringjallem, ndonëse para meje kanë kaluar shumë brezni?!” Kur ata i drejtohen Allahut për ndihmë, (duke i thënë djalit): “Mjerë për ty! Beso, sepse premtimi i Allahut është i vërtetë!”, ai përgjigjet: “Këto janë vetëm përrallat e popujve të lashtë!”]]></translation>
<footnotes></footnotes>
</aya>
<aya number="18">
<translation><![CDATA[Njerëz të tillë do të pësojnë fatin e kombeve të kaluara prej xhindeve dhe njerëzve, ndaj të cilëve u përmbush Fjala (e dënimit). Vërtet, ata janë përherë të humburit.]]></translation>
<footnotes></footnotes>
</aya>
<aya number="19">
<translation><![CDATA[Për të gjithë do të ketë shkallë të caktuara, sipas asaj që kanë punuar, në mënyrë që Allahu t’i shpërblejë për veprat e tyre. Askujt nuk do t’i bëhet padrejtësi.]]></translation>
<footnotes></footnotes>
</aya>
<aya number="20">
<translation><![CDATA[Ditën, kur ata që kanë mohuar do të vihen para Zjarrit (do t’u thuhet): “Ju keni shfrytëzuar gjithë të mirat në jetën tuaj tokësore dhe jeni kënaqur me to, ndërsa sot do të ndëshkoheni me dënim poshtërues, sepse keni qenë arrogantë në Tokë pa kurrfarë të drejte dhe nuk i jeni bindur Allahut”.]]></translation>
<footnotes></footnotes>
</aya>
<aya number="21">
<translation><![CDATA[Kujtoje vëllanë e fisit Ad (Hudin), kur e paralajmëroi popullin e vet në Ahkaf, ndërsa ka pasur paralajmërues edhe para tij, edhe pas tij (kur u tha): “Adhuroni vetëm Allahun! Unë, me të vërtetë, kam frikë se do t’ju godasë dënimi i Ditës së Madhe!”]]></translation>
<footnotes></footnotes>
</aya>
<aya number="22">
<translation><![CDATA[Ata u përgjigjën: “Vallë, a ke ardhur të na largosh ne prej hyjnive tona. Sillna atë (dënim) që po na premton dhe të shohim nëse thua të vërtetën!”]]></translation>
<footnotes></footnotes>
</aya>
<aya number="23">
<translation><![CDATA[Ai u tha (atyre): “Vetëm Allahu e di (se kur do të vijë dënimi). Unë kam për detyrë vetëm që t’ju përcjell mesazhin për të cilin jam dërguar, por unë po shoh se ju jeni popull i zhytur në padije”.]]></translation>
<footnotes></footnotes>
</aya>
<aya number="24">
<translation><![CDATA[Dhe kur panë një ré që u duk se vinte në drejtim të luginave të tyre, ata thanë: “Kjo re po sjell shiun!” “Jo!” – u përgjigj ai – “kjo është ajo që ju e keni shpejtuar: një erë që mbart një dënim të dhembshëm,]]></translation>
<footnotes></footnotes>
</aya>
<aya number="25">
<translation><![CDATA[që, me urdhrin e Allahut, shkatërron çdo gjë.” E në mëngjes u panë vetëm shtëpitë e tyre të zbrazëta; ja, kështu e ndëshkojmë Ne popullin keqbërës.]]></translation>
<footnotes></footnotes>
</aya>
<aya number="26">
<translation><![CDATA[Ne i kishim bërë ata më të fuqishëm se ju[312] dhe u kishim dhënë atyre dëgjimin, shikimin dhe zemrën, por as dëgjimi i tyre, as shikimi i tyre e as zemra e tyre, nuk u sollën kurrfarë dobie, sepse mohuan shpalljet e Allahut; ata i goditi ajo me të cilën talleshin.]]></translation>
<footnotes><![CDATA[[312] Banorët e Mekës.]]></footnotes>
</aya>
<aya number="27">
<translation><![CDATA[Edhe më parë Ne kemi shkatërruar vendbanime rreth jush e u kemi shpjeguar atyre shpalljet Tona, që ata të mund të ktheheshin (në rrugën e drejtë).]]></translation>
<footnotes></footnotes>
</aya>
<aya number="28">
<translation><![CDATA[Përse nuk u erdhën në ndihmë atyre idhujt, që i adhuruan si zota krahas Allahut, për t’u afruar tek Ai?! Vërtet, idhujt i lanë në baltë ata[313]. Këto ishin vetëm gënjeshtrat dhe shpifjet e tyre (idhujtarëve).]]></translation>
<footnotes><![CDATA[[313] Adhuruesit e tyre.]]></footnotes>
</aya>
<aya number="29">
<translation><![CDATA[Kur Ne dërguam te ti një grup xhindesh për të dëgjuar Kuranin, ata, kur erdhën, i thanë njëri-tjetrit: “Heshtni!” Dhe kur përfundoi (leximi), ata u kthyen te populli i tyre si këshillues.]]></translation>
<footnotes></footnotes>
</aya>
<aya number="30">
<translation><![CDATA[Ata thanë: “O populli ynë! Ne dëgjuam një Libër të shpallur pas Musait, i cili vërteton shpalljet para tij, udhëzon nga e vërteta dhe tregon rrugën e drejtë.]]></translation>
<footnotes></footnotes>
</aya>
<aya number="31">
<translation><![CDATA[O populli ynë, përgjigjjuni thirrësit të Allahut dhe besojini Atij! Ai do t’jua falë gjynahet tuaja dhe do t’ju shpëtojë prej dënimit të dhembshëm.]]></translation>
<footnotes></footnotes>
</aya>
<aya number="32">
<translation><![CDATA[Ndërsa ata që nuk i përgjigjen thirrësit të Allahut, nuk do të mund t’i ikin Atij në Tokë; për ata s’ka mbrojtës tjetër, përveç Tij. Ata janë në humbje të madhe.]]></translation>
<footnotes></footnotes>
</aya>
<aya number="33">
<translation><![CDATA[A nuk e shohin ata se Allahu, i Cili krijoi qiejt dhe Tokën pa u lodhur aspak në krijimin e tyre, është i Fuqishëm t’i ngjallë të vdekurit? Po, Ai është vërtet i Fuqishëm për çdo gjë.]]></translation>
<footnotes></footnotes>
</aya>
<aya number="34">
<translation><![CDATA[Ditën, kur ata që kanë mohuar do të ballafaqohen me zjarrin (do t’u thuhet): “Vallë, a nuk është kjo e vërtetë?” Ata do të thonë: “Po, për Zotin tonë!” Ai do t’u thotë: “Atëherë, shijoni dënimin për mohimin që keni bërë!”]]></translation>
<footnotes></footnotes>
</aya>
<aya number="35">
<translation><![CDATA[Prandaj, ti bëhu i durueshëm (o Muhamed), ashtu siç kanë duruar me këmbëngulje të dërguarit e vendosur dhe mos kërko shpejtimin e dënimit për ata[314]! Ditën, kur të përjetojnë atë që u është premtuar, atyre do t’u duket se kanë qëndruar (në Tokë) vetëm një çast të ditës. Kjo është shpallje e qartë. E kush do të shkatërrohet tjetër, përveç popullit të pabindur!?]]></translation>
<footnotes><![CDATA[[314] Jobesimtarët e Mekës.]]></footnotes>
</aya>
</sura>
<sura number="47">
<aya number="1">
<translation><![CDATA[Allahu do t’ua zhvlerësojë veprat atyre që mohojnë dhe i pengojnë njerëzit nga rruga e Tij.]]></translation>
<footnotes></footnotes>
</aya>
<aya number="2">
<translation><![CDATA[Ndërsa atyre që besojnë, kryejnë vepra të mira dhe besojnë në atë që i është shpallur Muhamedit - dhe e cila është e Vërteta prej Zotit të tyre, - Ai do t’ua fshijë gjynahet dhe do t’ua përmirësojë gjendjen.]]></translation>
<footnotes></footnotes>
</aya>
<aya number="3">
<translation><![CDATA[Kjo, sepse ata që mohojnë, ndjekin të pavërtetën, kurse besimtarët mbështeten në të Vërtetën e ardhur nga Zoti i tyre. Kështu ua sjell Allahu njerëzve shembujt e tyre.]]></translation>
<footnotes></footnotes>
</aya>
<aya number="4">
<translation><![CDATA[Kur të ballafaqoheni në luftë me mohuesit, goditini në qafë, derisa t’i rraskapitni e t’i shkatërroni ata dhe pastaj lidhini fort. Mandej ose i lironi me zemërgjerësi, ose me shpërblim, derisa të bëhet armëpushimi. Kështu bëni! Sikur të donte Allahu, do t’i shkatërronte ata, por Ai dëshiron t’ju sprovojë ju me njëri tjetrin. Ai nuk ua humb veprat atyre që vdesin në rrugën e Allahut.]]></translation>
<footnotes></footnotes>
</aya>
<aya number="5">
<translation><![CDATA[Ai do t’i udhëzojë ata, do t’ua përmirësojë gjendjen]]></translation>
<footnotes></footnotes>
</aya>
<aya number="6">
<translation><![CDATA[dhe do t’i shpjerë në Xhenet, të cilin ua ka bërë të njohur më parë.]]></translation>
<footnotes></footnotes>
</aya>
<aya number="7">
<translation><![CDATA[O besimtarë, nëse e ndihmoni Allahun[315], edhe Ai do t’ju ndihmojë dhe do t’ju bëjë të qëndroni fort në këmbët tuaja.]]></translation>
<footnotes><![CDATA[[315] Pra, çështjen e Tij.]]></footnotes>
</aya>
<aya number="8">
<translation><![CDATA[Ndërsa ata që nuk besojnë, do të shkatërrohen! Ai do t’ua humbë veprat atyre.]]></translation>
<footnotes></footnotes>
</aya>
<aya number="9">
<translation><![CDATA[Kjo për shkak se ata e urrejnë atë që ka shpallur Allahu, andaj Ai i ka zhvlerësuar veprat e tyre.]]></translation>
<footnotes></footnotes>
</aya>
<aya number="10">
<translation><![CDATA[Vallë, a nuk kanë udhëtuar ata nëpër Tokë, për të parë përfundimin e atyre që qenë përpara tyre!? Allahu i shfarosi ata plotësisht, e kështu do të përfundojnë edhe mohuesit e tjerë.]]></translation>
<footnotes></footnotes>
</aya>
<aya number="11">
<translation><![CDATA[Kjo për shkak se Allahu është Mbrojtës i atyre që besojnë, kurse për mohuesit nuk ka mbrojtës.]]></translation>
<footnotes></footnotes>
</aya>
<aya number="12">
<translation><![CDATA[Pa dyshim, ata që besojnë dhe bëjnë vepra të mira, Allahu do t’i shpjerë në Xhenete, nëpër të cilat rrjedhin lumenj. Ndërsa ata që nuk besojnë dhe kënaqen e hanë ashtu siç gëlltisin bagëtia, do të kenë Zjarrin si vendbanim!]]></translation>
<footnotes></footnotes>
</aya>
<aya number="13">
<translation><![CDATA[Eh, sa shumë qytete, të cilat kanë qenë më të fuqishme se qyteti yt, që të ka përzënë, Ne i kemi shkatërruar dhe nuk kanë pasur asnjë ndihmës!]]></translation>
<footnotes></footnotes>
</aya>
<aya number="14">
<translation><![CDATA[Vallë, a është i njëjtë ai që i përmbahet udhëzimit të Zotit të tij me atë që i zbukurohen punët e veta të shëmtuara dhe lëshohet pas pasioneve të veta?]]></translation>
<footnotes></footnotes>
</aya>
<aya number="15">
<translation><![CDATA[Ja përshkrimi i Xhenetit, që u premtohet të përkushtuarve (ndaj Allahut): një vend, ku ka lumenj me ujë të pandotur, lumenj qumështi me shije të pandryshuar, lumenj vere me shije të këndshme për ata që e pinë dhe lumenj prej mjalti të kulluar. Ata do të kenë aty lloj-lloj frutash dhe falje prej Zotit të tyre. A mund të krahasohet ky shembull me Xhehenemin, ku gjynahqarët do të qëndrojnë përherë në zjarr dhe do t’u jepet ujë i valuar, që ua copëton zorrët?!]]></translation>
<footnotes></footnotes>
</aya>
<aya number="16">
<translation><![CDATA[Midis tyre ka që bëjnë sikur të dëgjojnë ty, por, posa largohen prej teje, i pyesin ata të cilëve u është dhënë dituria: “Ç’tha ai më parë?!” Këta janë ata, zemrat e të cilëve ua ka vulosur Allahu dhe të cilët lëshohen pas epsheve të veta.]]></translation>
<footnotes></footnotes>
</aya>
<aya number="17">
<translation><![CDATA[Sa për ata që ndjekin rrugën e drejtë, Ai ua shton udhëzimin dhe u jep devotshmëri e vetëpërmbajtje.]]></translation>
<footnotes></footnotes>
</aya>
<aya number="18">
<translation><![CDATA[A mos vallë mohuesit presin, që t’u vijë befasisht vetëm Ora (e Kiametit)? Ndërkohë, shenjat e saj kanë ardhur. Po për çfarë do t’u shërbejnë atyre këshillat, kur t’iu ketë ardhur Kiameti?!]]></translation>
<footnotes></footnotes>
</aya>
<aya number="19">
<translation><![CDATA[Dije se nuk ka zot tjetër të vërtetë përveç Allahut! Kërko falje për gjynahun tënd dhe për besimtarët e besimtaret! Allahu e di se si silleni ju dhe ku qëndroni.]]></translation>
<footnotes></footnotes>
</aya>
<aya number="20">
<translation><![CDATA[Besimtarët thonë: “Sikur të ishte shpallur një sure!” Por, kur shpallet një sure e qartë dhe në të përmendet lufta, i sheh ata me zemra të sëmura[316], si të vështrojnë ty me shikim si të agonisë së vdekjes! Ndërkohë, më e përshtatshme do të ishte për ata]]></translation>
<footnotes><![CDATA[[316] D.m.th. hipokritët.]]></footnotes>
</aya>
<aya number="21">
<translation><![CDATA[bindja dhe fjala e mirë! Madje, kur çështja (e luftës) është vendosur, do të ishte më mirë për ata që të tregohen të sinqertë ndaj Allahut.]]></translation>
<footnotes></footnotes>
</aya>
<aya number="22">
<translation><![CDATA[Nëse ju (o hipokritë) i ktheni shpinën besimit, atëherë do të bënit ngatërresa në Tokë dhe do t’i shkatërronit lidhjet farefisnore.]]></translation>
<footnotes></footnotes>
</aya>
<aya number="23">
<translation><![CDATA[Këta janë ata, të cilët Allahu i ka mallkuar, i ka bërë të shurdhër dhe ua ka verbuar shikimin.]]></translation>
<footnotes></footnotes>
</aya>
<aya number="24">
<translation><![CDATA[Vallë, a nuk përsiatin ata për Kuranin apo i kanë zemrat të kyçura?!]]></translation>
<footnotes></footnotes>
</aya>
<aya number="25">
<translation><![CDATA[Vërtet, ata që kthehen në mosbesim, pasi u është treguar rruga e drejtë, djalli i ka joshur dhe i ka ushqyer me shpresa të rreme.]]></translation>
<footnotes></footnotes>
</aya>
<aya number="26">
<translation><![CDATA[Kjo për shkak se u thoshin atyre që nuk e donin atë, që e ka shpallur Allahu: “Ne do t’ju bindemi juve në disa gjëra” – por Allahu i di mirë fshehtësitë e tyre.]]></translation>
<footnotes></footnotes>
</aya>
<aya number="27">
<translation><![CDATA[E çfarë do të bëjnë ata, kur engjëjt do t’ua marrin shpirtin, duke i rrahur në fytyrat dhe shpinat e tyre?!]]></translation>
<footnotes></footnotes>
</aya>
<aya number="28">
<translation><![CDATA[Kjo, sepse ata pasuan atë që shkakton zemërimin e Allahut dhe urryen pëlqimin e Tij e kështu, Ai ua zhvlerësoi atyre veprat.]]></translation>
<footnotes></footnotes>
</aya>
<aya number="29">
<translation><![CDATA[Vallë, a mendojnë ata që kanë sëmundje në zemrat e tyre[317], se Allahu nuk do t’ua nxirrte në shesh urrejtjen e tyre (ndaj Islamit)?]]></translation>
<footnotes><![CDATA[[317] Pra, hipokritët që kanë sëmundjen e dyshimit dhe të dyfytyrësisë.]]></footnotes>
</aya>
<aya number="30">
<translation><![CDATA[Sikur të donim, Ne do të t’i tregonim ty ata dhe ti, me siguri, do t’i njihje sipas shenjave të tyre. Por, ti do t’i njohësh ata sipas mënyrës së shprehjes së tyre. Allahu i di veprat tuaja.]]></translation>
<footnotes></footnotes>
</aya>
<aya number="31">
<translation><![CDATA[Ne do t’ju vëmë në provë ju, derisa t’i njohim ata midis jush, që luftojnë (në rrugën e drejtë) dhe durojnë, e derisa të provojmë ato që thuhen për veprat tuaja.]]></translation>
<footnotes></footnotes>
</aya>
<aya number="32">
<translation><![CDATA[Me të vërtetë, ata që nuk besojnë, i pengojnë (të tjerët) nga rruga e Allahut dhe kundërshtojnë të Dërguarin, pasi u është shpjeguar qartë rruga e drejtë, nuk do t’i sjellin Allahut kurrfarë dëmi; Ai do t’i zhvlerësojë veprat e tyre.]]></translation>
<footnotes></footnotes>
</aya>
<aya number="33">
<translation><![CDATA[O ju që keni besuar! Bindjuni Allahut dhe bindjuni të Dërguarit dhe mos i çoni dëm veprat tuaja!]]></translation>
<footnotes></footnotes>
</aya>
<aya number="34">
<translation><![CDATA[Pa dyshim, ata që nuk besojnë, (i) pengojnë (të tjerët) nga rruga e Allahut dhe vdesin si jobesimtarë, Allahu kurrsesi nuk do t’i falë.]]></translation>
<footnotes></footnotes>
</aya>
<aya number="35">
<translation><![CDATA[Dhe mos u bëni të dobët e të kërkoni armëpushim, ndërkohë që jeni më të fuqishmit dhe Allahu është me ju. Ai nuk do t’jua pakësojë (shpërblimin për) veprat tuaja.]]></translation>
<footnotes></footnotes>
</aya>
<aya number="36">
<translation><![CDATA[Jeta e kësaj bote nuk është asgjë tjetër, veçse lojë dhe zbavitje. Nëse (i) besoni (Allahut) dhe (i) ruheni (Atij), Ai do t’ju shpërblejë dhe nuk do të kërkojë prej jush pasurinë tuaj.]]></translation>
<footnotes></footnotes>
</aya>
<aya number="37">
<translation><![CDATA[Sikur ta kërkonte prej jush tërë pasurinë me këmbëngulje, ju do të bëheshit koprracë dhe, Ai do të nxirrte në shesh urrejtjen tuaj.]]></translation>
<footnotes></footnotes>
</aya>
<aya number="38">
<translation><![CDATA[Ja, juve ju bëhet thirrje të shpenzoni në rrugën e Allahut, por disa prej jush janë koprracë. Kush tregohet koprrac, ta dijë se i bën dëm vetes, sepse Allahu është i Pasur (s’ka nevojë për asgjë), ndërsa ju jeni të varfër. E, nëse ju ia ktheni shpinën dhe i largoheni Atij, Ai do t’ju zëvendësojë me një popull tjetër, i cili nuk do ta ndjekë shembullin tuaj.]]></translation>
<footnotes></footnotes>
</aya>
</sura>
<sura number="48">
<aya number="1">
<translation><![CDATA[Ne të dhamë ty një fitore të qartë,[318]]]></translation>
<footnotes><![CDATA[[318] Bëhet fjalë për Traktatin e Paqes së Hudejbijes, të lidhur midis Profetit Muhamed (a.s.) dhe udhëheqësve të Mekës në vitin 6 h / 628 e.s.. Sipas komentuesve të Kuranit, marrëveshja e armëpushimit hoqi barrierat midis idhujtarëve të Mekës dhe myslimanëve të Medinës dhe kontaktet paqësore ndërmjet tyre bënë që të përhapej me shpejtësi besimi islam ndër fiset arabe. Prandaj kjo marrëveshje u quajt “fitore e qartë”.]]></footnotes>
</aya>
<aya number="2">
<translation><![CDATA[për të t’i falur ty Allahu gabimet e mëparshme dhe të ardhshme, për ta plotësuar dhuntinë e Vet ndaj teje dhe për të të udhëzuar në rrugën e drejtë,]]></translation>
<footnotes></footnotes>
</aya>
<aya number="3">
<translation><![CDATA[dhe që Allahu të të japë ndihmë të madhe.]]></translation>
<footnotes></footnotes>
</aya>
<aya number="4">
<translation><![CDATA[Është Ai, që zbriti qetësi[319] në zemrat e besimtarëve, për t’ua forcuar besimin, krahas besimit që patën. Të Allahut janë ushtritë e qiejve dhe të Tokës; Allahu është i Gjithëdijshëm dhe i Urtë.]]></translation>
<footnotes><![CDATA[[319] Shih shënimin në vargun 248 të sures 2.]]></footnotes>
</aya>
<aya number="5">
<translation><![CDATA[(Ai e bëri këtë) për t’i çuar besimtarët dhe besimtaret në kopshte nëpër të cilat rrjedhin lumenj e ku do të qëndrojnë përherë, si dhe që t’ua falë gjynahet atyre. Kjo, në sytë e Allahut, është fitorja më e madhe.]]></translation>
<footnotes></footnotes>
</aya>
<aya number="6">
<translation><![CDATA[Gjithashtu, (Ai e bëri këtë) për t’i ndëshkuar hipokritët dhe hipokritet, idhujtarët e idhujtaret, që mendojnë keq për Allahun. Radha e fatkeqësisë le t’i godasë ata! Allahu është zemëruar me ata, i ka mallkuar dhe u ka përgatitur Xhehenemin; eh, sa vend i shëmtuar që është ai!]]></translation>
<footnotes></footnotes>
</aya>
<aya number="7">
<translation><![CDATA[Të Allahut janë ushtritë e qiejve dhe të Tokës; Allahu është i Plotfuqishëm dhe i Urtë!]]></translation>
<footnotes></footnotes>
</aya>
<aya number="8">
<translation><![CDATA[Me të vërtetë, Ne të kemi dërguar ty (Muhamed) dëshmitar, sjellës të lajmeve të mira dhe paralajmërues,]]></translation>
<footnotes></footnotes>
</aya>
<aya number="9">
<translation><![CDATA[që t’i besoni Allahut dhe të Dërguarit të Tij, që ta ndihmoni e ta nderoni atë (Muhamedin a.s.) dhe që ta lavdëroni Atë (Allahun xh.sh.) me namaz në mëngjes dhe mbrëmje.]]></translation>
<footnotes></footnotes>
</aya>
<aya number="10">
<translation><![CDATA[Ata që të janë betuar për besnikëri, në të vërtetë, i janë betuar për besnikëri Allahut. Dora e Allahut është mbi duart e tyre! Ai që e prish betimin, e prish në dëm të vetes, por, nëse e mban besën ndaj Allahut, Ai do t’i japë atij shpërblim të madh.]]></translation>
<footnotes></footnotes>
</aya>
<aya number="11">
<translation><![CDATA[Do të të thonë ty arabët e shkretëtirës, të cilët ngelën pas jush[320]: “Ne ishim të zënë me bagëtitë dhe familjet tona, prandaj lutju Allahut që të na falë ne!” Ata thonë me gjuhën e tyre atë që nuk e kanë në zemrat e tyre. Thuaju: “Kush mund ta pengojë Allahun ndaj jush, nëse Ai kërkon t’ju godasë ose, nëse synon t’ju bëjë ndonjë të mirë?” Allahu e di atë që ju bëni.]]></translation>
<footnotes><![CDATA[[320] Pra, që nuk morën pjesë në luftë përkrah jush. Disa fise nga arabët e shkretëtirës kishin lidhur një marrëveshje për mbrojtje të ndërsjellë me Profetin (a.s.), por, nga frika, nuk e respektuan atë, kur besimtarët do të ndesheshin me kurejshët.]]></footnotes>
</aya>
<aya number="12">
<translation><![CDATA[Jo! Ju[321] menduat se i Dërguari dhe besimtarët nuk do të kthehen kurrë te familjet e tyre dhe zemrat tuaja ishin të kënaqura me këtë trill. Ju ushqyet mendime shumë të këqija dhe kështu u bëtë popull i pavlefshëm i nisur drejt shkatërrimit.]]></translation>
<footnotes><![CDATA[[321] Arabët e shkretëtirës.]]></footnotes>
</aya>
<aya number="13">
<translation><![CDATA[Kush nuk beson në Allahun dhe në të Dërguarin e Tij, ta dijë se Ne kemi përgatitur për mohuesit një Zjarr flakërues!]]></translation>
<footnotes></footnotes>
</aya>
<aya number="14">
<translation><![CDATA[I Allahut është pushteti i qiejve dhe i Tokës. Ai fal kë të dojë e dënon kë të dojë. Allahu është Falës i madh dhe Mëshirëplotë.]]></translation>
<footnotes></footnotes>
</aya>
<aya number="15">
<translation><![CDATA[Ata që ngelën pas jush, do t’ju thonë, kur të niseni për të marrë plaçkën e luftës: “Na lejoni edhe ne që të vijmë pas jush!” Ata do të donin t’i ndërronin fjalët e Allahut. Thuaju: “Ju kurrsesi nuk do të vini pas nesh, këtë e ka thënë Allahu qysh më parë!” E ata do të thonë: “Nuk është ashtu, por ju na keni zili”. Ah, sa pak që kuptojnë!]]></translation>
<footnotes></footnotes>
</aya>
<aya number="16">
<translation><![CDATA[Thuaju atyre arabëve të shkretëtirës, që ngelën pas jush: “Ju do të thirreni për të luftuar kundër një populli shumë luftarak, nëse ata nuk dorëzohen. Nëse bindeni, Allahu do t’ju japë shpërblim të mirë, por, nëse shmangeni, ashtu siç keni bërë edhe më parë, Ai do t’ju ndëshkojë me dënim të dhembshëm.]]></translation>
<footnotes></footnotes>
</aya>
<aya number="17">
<translation><![CDATA[Nuk është gjynah për të verbrin, as për të çalin, as të sëmurin (që të mos marrin pjesë në luftë). Kush i bindet Allahut dhe të Dërguarit të Tij, do të shkojë në Xhenete, nëpër të cilat rrjedhin lumenj, kurse ai që shmanget, do të ndëshkohet me dënim të dhembshëm.]]></translation>
<footnotes></footnotes>
</aya>
<aya number="18">
<translation><![CDATA[Allahu është i kënaqur me ata besimtarë, kur t’u betuan për besnikëri nën hijen e pemës. Ai e dinte se ç’kishte në zemrat e tyre, prandaj u dha atyre qetësi[322] dhe i shpërbleu me një fitore të afërt[323]]]></translation>
<footnotes><![CDATA[[322] Shih shënimin në vargun 248 të sures 2.
[323] Fitoren e betejës së Hajberit në vitin 7 h. / 629.]]></footnotes>
</aya>
<aya number="19">
<translation><![CDATA[e me një plaçkë të madhe që do ta fitojnë. Allahu është i Plotfuqishëm dhe i Urtë.]]></translation>
<footnotes></footnotes>
</aya>
<aya number="20">
<translation><![CDATA[Allahu ju premtoi plaçkë të pasur, të cilën do ta fitoni e jua shpejtoi këtë juve. Ai i largoi duart e njerëzve prej jush, me qëllim që (fitorja juaj) të jetë një shenjë për besimtarët e vërtetë dhe që t’ju udhëzojë në rrugën e drejtë.]]></translation>
<footnotes></footnotes>
</aya>
<aya number="21">
<translation><![CDATA[Allahu e di edhe për të tjera (fitore e plaçka lufte), të cilat ju ende nuk i keni fituar. Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="22">
<translation><![CDATA[Nëse mohuesit nisen në luftë kundër jush, me siguri që ata do të ikin dhe pastaj nuk do të gjejnë as mbrojtës, as ndihmës.]]></translation>
<footnotes></footnotes>
</aya>
<aya number="23">
<translation><![CDATA[I tillë ka qenë ligji i Allahut edhe më parë, e ti kurrë nuk do të gjesh ndryshime në ligjin e Allahut.]]></translation>
<footnotes></footnotes>
</aya>
<aya number="24">
<translation><![CDATA[Është Ai që i ka penguar duart e tyre ndaj jush dhe duart tuaja ndaj tyre brenda në Mekë, pasi ju dha fitoren mbi ata. Allahu i sheh të gjitha çfarë bëni ju.]]></translation>
<footnotes></footnotes>
</aya>
<aya number="25">
<translation><![CDATA[Jobesimtarët ju penguan t’i afroheni Xhamisë së Shenjtë dhe (penguan) kafshët për kurban, që të arrinin në vend. Po të mos kishte qenë për disa besimtarë e besimtare (në Mekë) që ju nuk i njihnit e kështu mund t’i merrnit nëpër këmbë, duke bërë gjynah kundrejt tyre pa e ditur, Allahu do t’ju kishte urdhëruar t’i luftonit ata. Sikur ata të ishin veç, Ne do t’i ndëshkonim me dënim të dhembshëm ata (banorë të Mekës), që nuk besuan.]]></translation>
<footnotes></footnotes>
</aya>
<aya number="26">
<translation><![CDATA[Dhe, kur në zemrat e mohuesve u shfaq zelltaria pagane, Allahu zbriti qetësinë e Tij në zemrën e të Dërguarit të Tij dhe të besimtarëve e i bëri ata të mbështeten fort në fjalën e përkushtimit (ndaj Allahut)[324]. Ata kishin më shumë të drejtë e qenë më të denjë për të. Allahu është i Gjithëdijshëm për çdo gjë.]]></translation>
<footnotes><![CDATA[[324] D.m.th. në parimin “S’ka zot tjetër të vërtetë përveç Allahut”.]]></footnotes>
</aya>
<aya number="27">
<translation><![CDATA[Allahu e përmbushi me të vërtetë vizionin e të Dërguarit të Tij, i cili kishte thënë: “Me siguri, ju do të hyni në Xhaminë e Shenjtë, dashtë Allahu, të sigurt, kokërruar dhe flokëshkurtuar, pa kurrfarë frike.” Ai e dinte atë që nuk e dinit ju dhe, veç kësaj, ju dhuroi një fitore të afërt.]]></translation>
<footnotes></footnotes>
</aya>
<aya number="28">
<translation><![CDATA[Është Ai që e ka çuar të Dërguarin e Vet me Udhëzimin dhe fenë e vërtetë, për ta ngritur atë mbi të gjitha fetë. Allahu mjafton si dëshmitar!]]></translation>
<footnotes></footnotes>
</aya>
<aya number="29">
<translation><![CDATA[Muhamedi është i Dërguar i Allahut. Ata që janë me të, janë të ashpër ndaj jobesimtarëve e të mëshirshëm midis tyre. I sheh ata si përkulen dhe bien në sexhde, duke kërkuar dhuntinë dhe kënaqësinë e Allahut. Në fytyrat e tyre shihen shenjat e sexhdes. Ky është përshkrimi i tyre në Teurat. Ndërsa në Ungjill, shembulli i tyre përshkruhet si një farë e mbjellë që lëshon filiza e forcohet e pastaj ngrihet e fortë me kërcellin e vet, duke i gëzuar mbjellësit.[325] (Kështu përshkruhen ata) me qëllim që, nëpërmjet tyre, Ai t’i zemërojë mohuesit. Për ata midis tyre që besojnë dhe kryejnë vepra të mira, Allahu ka premtuar falje dhe shpërblim të madh.]]></translation>
<footnotes><![CDATA[[325] Fara simbolizon fenë islame, rritja e së cilës në fuqi dhe në numër, sigurisht që i mrekullon shikuesit. Ndërsa mbjellësit simbolizojnë Profetin Muhamed (a.s.) dhe shokët e tij, që bënë përpjekjet më të mëdha për rritjen dhe përhapjen e kësaj feje.]]></footnotes>
</aya>
</sura>
<sura number="49">
<aya number="1">
<translation><![CDATA[O ju që keni besuar! Mos nxitoni para (urdhrit të) Allahut dhe të Dërguarit të Tij dhe kijeni frikë Allahun! Vërtet, Allahu dëgjon gjithçka dhe është i Gjithëdijshëm.]]></translation>
<footnotes></footnotes>
</aya>
<aya number="2">
<translation><![CDATA[O ju që keni besuar! Mos e ngrini zërin tuaj mbi zërin e Profetit dhe mos i flisni atij me zë të lartë, siç bëni me njëri-tjetrin, në mënyrë që të mos ju humbin veprat tuaja pa e ndier ju fare.]]></translation>
<footnotes></footnotes>
</aya>
<aya number="3">
<translation><![CDATA[Vërtet, ata që ulin zërin në prani të të Dërguarit të Allahut janë njerëzit, zemrat e të cilëve Allahu i ka kalitur për besim e përkushtim. Për ata ka falje dhe shpërblim të madh.]]></translation>
<footnotes></footnotes>
</aya>
<aya number="4">
<translation><![CDATA[Vërtet, ata që të thërrasin ty (o Muhamed) me zë të lartë nga jashtë dhomave të tua, shumica e tyre nuk marrin vesh.]]></translation>
<footnotes></footnotes>
</aya>
<aya number="5">
<translation><![CDATA[E sikur të duronin derisa ti të dilje jashtë tek ata, do të ishte më mirë për ata. Por Allahu është Falës dhe Mëshirues.]]></translation>
<footnotes></footnotes>
</aya>
<aya number="6">
<translation><![CDATA[O ju që keni besuar! Nëse ndonjë njeri i pandershëm ju sjell ndonjë lajm, sigurohuni mirë (në është i vërtetë), për të mos i bërë dëm ndokujt pa dashje, e të pendoheni pastaj për atë që keni bërë.]]></translation>
<footnotes></footnotes>
</aya>
<aya number="7">
<translation><![CDATA[Dhe ta dini se midis jush gjendet i Dërguari i Allahut! Sikur ai t’ju bindej juve në shumë gjëra, ju do ta kishit pësuar. Por Allahu jua ka bërë të dashur besimin dhe jua ka zbukuruar atë në zemrat tuaja, ashtu siç jua ka bërë të urryer mosbesimin, shthurjen dhe mosbindjen. Pikërisht ata janë të udhëzuarit drejt]]></translation>
<footnotes></footnotes>
</aya>
<aya number="8">
<translation><![CDATA[me mirësinë dhe hirin e Allahut. Allahu është i Gjithëdijshëm dhe i Urtë.]]></translation>
<footnotes></footnotes>
</aya>
<aya number="9">
<translation><![CDATA[Nëse dy palë besimtarësh bëjnë luftë midis tyre, pajtojini ata. Por, nëse njëra palë sulmon tjetrën, atëherë luftoni kundër sulmuesit, derisa të kthehet në urdhrat e Allahut. E, nëse kthehet, atëherë pajtojini ata midis tyre, me drejtësi dhe paanësi, sepse Allahu i do ata që veprojnë me drejtësi.]]></translation>
<footnotes></footnotes>
</aya>
<aya number="10">
<translation><![CDATA[Në të vërtetë, besimtarët janë vëllezër, andaj pajtojini vëllezërit tuaj midis tyre dhe kijeni frikë Allahun, në mënyrë që ju të mëshiroheni.]]></translation>
<footnotes></footnotes>
</aya>
<aya number="11">
<translation><![CDATA[O ju që keni besuar! Asnjë burrë prej jush të mos tallet me burra të tjerë, se këta mund të jenë më të mirë se ai. Gjithashtu, asnjë grua të mos tallet me gra të tjera, se këto mund të jenë më të mira se ajo. Mos e nënçmoni dhe mos e qesëndisni njëri tjetrin me nofka (të këqija)! Sa e shëmtuar është të thirresh me emër të keq pas (pranimit të) besimit! Ata që nuk pendohen, janë vërtet keqbërës.]]></translation>
<footnotes></footnotes>
</aya>
<aya number="12">
<translation><![CDATA[O ju që keni besuar! Mënjanoni shumë dyshime, se, vërtet, disa dyshime janë gjynah. Mos e spiunoni dhe mos e përgojoni njëri-tjetrin! Mos vallë dëshiron ndokush prej jush të hajë mishin e vëllait të vet të vdekur?! Sigurisht që ju do ta urrenit këtë! Kijeni frikë Allahun! Me të vërtetë, Allahu është Pranues i pendimit dhe Mëshirëplotë.]]></translation>
<footnotes></footnotes>
</aya>
<aya number="13">
<translation><![CDATA[O njerëz! Në të vërtetë, Ne ju krijuam ju prej një mashkulli dhe një femre dhe ju bëmë popuj e fise, për ta njohur njëri tjetrin. Më i nderuari prej jush tek Allahu është ai që i frikësohet më shumë Atij. Vërtet, Allahu është i Gjithëdijshëm dhe për Atë asgjë nuk është e fshehtë.]]></translation>
<footnotes></footnotes>
</aya>
<aya number="14">
<translation><![CDATA[Arabët e shkretëtirës deklarojnë: “Ne besojmë”. Thuaju: “Ju nuk keni besuar! Por më mirë thoni: ‘Ne përulemi’, pasi besimi ende nuk ka hyrë (si duhet) në zemrat tuaja. E, nëse i bindeni Allahut dhe të Dërguarit të Tij, nuk do t’ju pakësohet asgjë prej veprave tuaja. Sigurisht, Allahu është Falës dhe Mëshirëplotë.”]]></translation>
<footnotes></footnotes>
</aya>
<aya number="15">
<translation><![CDATA[Besimtarë të vërtetë janë vetëm ata që besojnë Allahun dhe të Dërguarin e Tij dhe pastaj nuk dyshojnë, por luftojnë në rrugën e Allahut me pasurinë dhe jetën e tyre. Këta janë besimtarë të sinqertë.[326]]]></translation>
<footnotes><![CDATA[[326] Në fenë islame konsiderohet mysliman ai njeri i cili i beson Allahut (xh.sh.) dhe Profetit Muhamed (a.s.). Në Kuran, kudo që përmendet populli besimtar, prej kohës së Profetit a.s. e këndej, konsiderohet popull mysliman, meqë fjala mysliman është përcaktuar për besimtarët e Profetit Muhamed a.s. (përkthyesi).]]></footnotes>
</aya>
<aya number="16">
<translation><![CDATA[Thuaju: “Vallë, a do ta njoftoni Allahun për fenë tuaj, ndërkohë që Ai di gjithçka që përmbajnë qiejt dhe Toka?! Allahu është i Dijshëm për çdo gjë.”]]></translation>
<footnotes></footnotes>
</aya>
<aya number="17">
<translation><![CDATA[Ata e quajnë si favor për ty që kanë pranuar Islamin. Thuaju: “Mos e quani si favor për mua se keni pranuar Islamin; përkundrazi, Allahu ju ka dhuruar mirësi dhe ju ka udhëzuar në besim, nëse ajo që thoni është e vërtetë!”]]></translation>
<footnotes></footnotes>
</aya>
<aya number="18">
<translation><![CDATA[Allahu i di fshehtësitë e qiejve dhe të Tokës. Allahu i sheh të gjitha ato që bëni ju.]]></translation>
<footnotes></footnotes>
</aya>
</sura>
<sura number="50">
<aya number="1">
<translation><![CDATA[Kâf. Betohem në Kuranin e lavdishëm!]]></translation>
<footnotes></footnotes>
</aya>
<aya number="2">
<translation><![CDATA[Po! Ata çuditen që nga gjiri i tyre u ka ardhur një paralajmërues, kështu që mohuesit thonë: “Kjo gjë është e çuditshme.]]></translation>
<footnotes></footnotes>
</aya>
<aya number="3">
<translation><![CDATA[Vallë, pasi të vdesim e të bëhemi pluhur (do të ringjallemi sërish)? Ai kthim është i largët!”]]></translation>
<footnotes></footnotes>
</aya>
<aya number="4">
<translation><![CDATA[Ne e dimë sa prej tyre i merr toka, tek Ne është Libri që i ruan të gjitha.]]></translation>
<footnotes></footnotes>
</aya>
<aya number="5">
<translation><![CDATA[Mirëpo, ata e mohojnë të Vërtetën kur u vjen, kështu që ata janë në gjendje të turbulluar.]]></translation>
<footnotes></footnotes>
</aya>
<aya number="6">
<translation><![CDATA[A nuk e shohin ata qiellin që qëndron sipër tyre, si e kemi ndërtuar dhe zbukuruar, pa pasur kurrfarë plasaritjeje në të?]]></translation>
<footnotes></footnotes>
</aya>
<aya number="7">
<translation><![CDATA[Ndërsa Tokën e kemi shtruar dhe në të kemi shpërndarë male të palëvizshme dhe kemi bërë, që nga ajo, të mbijnë gjithfarëlloj bimësh të bukura,]]></translation>
<footnotes></footnotes>
</aya>
<aya number="8">
<translation><![CDATA[si mjet ndriçimi të mendjes dhe përkujtesë për çdo rob që i drejtohet Zotit të vet.]]></translation>
<footnotes></footnotes>
</aya>
<aya number="9">
<translation><![CDATA[Ne lëshojmë nga qielli ujë të bekuar dhe nëpërmjet tij krijojmë kopshte, drithëra që korren]]></translation>
<footnotes></footnotes>
</aya>
<aya number="10">
<translation><![CDATA[dhe palma hurme të larta me tufa frutash njëra mbi tjetrën,]]></translation>
<footnotes></footnotes>
</aya>
<aya number="11">
<translation><![CDATA[si ushqim për robërit Tanë; në këtë mënyrë Ne me shi e ringjallim tokën e vdekur. E kështu do të jetë edhe ringjallja.]]></translation>
<footnotes></footnotes>
</aya>
<aya number="12">
<translation><![CDATA[Para tyre ka mohuar populli i Nuhut, banorët e Ressit dhe fisi Themud,]]></translation>
<footnotes></footnotes>
</aya>
<aya number="13">
<translation><![CDATA[edhe fisi Ad, Faraoni dhe vëllezërit e Lutit,]]></translation>
<footnotes></footnotes>
</aya>
<aya number="14">
<translation><![CDATA[edhe banorët e Ejkës, edhe populli i Tubbas; të gjithë ata i quajtën gënjeshtarë të dërguarit, prandaj kundër tyre u përmbush dënimi Im.]]></translation>
<footnotes></footnotes>
</aya>
<aya number="15">
<translation><![CDATA[Vallë, a mos u lodhëm Ne gjatë krijimit të parë? Jo, por ata dyshojnë në krijimin e sërishëm.]]></translation>
<footnotes></footnotes>
</aya>
<aya number="16">
<translation><![CDATA[Ne e kemi krijuar njeriun dhe, Ne e dimë ç’i pëshpërit atij shpirti i vet. Ne jemi më pranë tij se damari i qafës së vet.]]></translation>
<footnotes></footnotes>
</aya>
<aya number="17">
<translation><![CDATA[Dy engjëj i rrinë atij nga e djathta dhe e majta,]]></translation>
<footnotes></footnotes>
</aya>
<aya number="18">
<translation><![CDATA[dhe, për çdo fjalë që ai thotë, ka pranë vetes një mbikëqyrës të gatshëm (për ta shënuar atë).]]></translation>
<footnotes></footnotes>
</aya>
<aya number="19">
<translation><![CDATA[Agonia e vdekjes do të sjellë të vërtetën (e jetës tjetër): ja, kjo është ajo së cilës përpiqeshe t’i ikje.]]></translation>
<footnotes></footnotes>
</aya>
<aya number="20">
<translation><![CDATA[Dhe do të fryhet në Sur - kjo është Dita e kërcënimit.]]></translation>
<footnotes></footnotes>
</aya>
<aya number="21">
<translation><![CDATA[Çdo shpirt do të vijë i shoqëruar me një (engjëll) grahës dhe një (engjëll) dëshmitar.]]></translation>
<footnotes></footnotes>
</aya>
<aya number="22">
<translation><![CDATA[(Mohuesit do t’i thuhet): “Ti ke qenë i pavëmendshëm për këtë. Tashti ta kemi ngritur perden (e syve), dhe shikimi yt sot është i mprehtë.”]]></translation>
<footnotes></footnotes>
</aya>
<aya number="23">
<translation><![CDATA[E shoqëruesi i tij (engjëll) do të thotë: “Këtu është (shënimi i veprave të tij) që kam gati”.]]></translation>
<footnotes></footnotes>
</aya>
<aya number="24">
<translation><![CDATA[(Do t’u thuhet:) “Hidhni në zjarr çdo njeri jobesimtar, kryeneç,]]></translation>
<footnotes></footnotes>
</aya>
<aya number="25">
<translation><![CDATA[pengues të të mirave, shkelës dhe dyshues (në fe);]]></translation>
<footnotes></footnotes>
</aya>
<aya number="26">
<translation><![CDATA[çdo njeri që ka besuar në zot tjetër, përveç Allahut. Kështu pra, flakeni atë në dënimin më të rëndë!”]]></translation>
<footnotes></footnotes>
</aya>
<aya number="27">
<translation><![CDATA[E, shoku i tij (djall) do të thotë: “O Zoti ynë, unë nuk e kam mashtruar atë, por ai vetë ka qenë në humbje të madhe”.]]></translation>
<footnotes></footnotes>
</aya>
<aya number="28">
<translation><![CDATA[Atyre (Allahu) do t’u thotë: “Mos u grindni para Meje, Unë ju kam paralajmëruar me kohë.]]></translation>
<footnotes></footnotes>
</aya>
<aya number="29">
<translation><![CDATA[Fjala ime nuk ndryshohet dhe Unë nuk jam i padrejtë me robërit e Mi”.]]></translation>
<footnotes></footnotes>
</aya>
<aya number="30">
<translation><![CDATA[Atë Ditë Ne do ta pyesim Xhehenemin: “A u mbushe?” e ai do të përgjigjet: “A ka edhe më?”]]></translation>
<footnotes></footnotes>
</aya>
<aya number="31">
<translation><![CDATA[Dhe jo larg prej aty, Xheneti do t’u afrohet besimtarëve të devotshëm,]]></translation>
<footnotes></footnotes>
</aya>
<aya number="32">
<translation><![CDATA[(që do t’u thuhet:) “Kjo është premtuar për ju, për këdo që është penduar dhe ruajtur (nga gjynahet),]]></translation>
<footnotes></footnotes>
</aya>
<aya number="33">
<translation><![CDATA[që e ka pasur frikë të Gjithëmëshirshmin, edhe atëherë kur nuk e shihte kush, e që ka ardhur me zemër të kthyer (nga Allahu).]]></translation>
<footnotes></footnotes>
</aya>
<aya number="34">
<translation><![CDATA[Hyni në të (Xhenet) me paqe e siguri. Kjo është Dita e amshimit!”]]></translation>
<footnotes></footnotes>
</aya>
<aya number="35">
<translation><![CDATA[Aty do të kenë çfarë të duan - e prej Nesh (do të kenë) edhe më shumë.]]></translation>
<footnotes></footnotes>
</aya>
<aya number="36">
<translation><![CDATA[Eh, sa breza shumë më të fuqishëm Ne i kemi shkatërruar para tyre! Ata brodhën nëpër Tokë, po a mund të gjenin strehim?!]]></translation>
<footnotes></footnotes>
</aya>
<aya number="37">
<translation><![CDATA[Vërtet, këtu ka këshillë për këdo që ka zemër, dëgjon me vëmendje dhe dëshmon.]]></translation>
<footnotes></footnotes>
</aya>
<aya number="38">
<translation><![CDATA[Ne i kemi krijuar qiejt, Tokën dhe çdo gjë që gjendet midis tyre për gjashtë ditë, pa ndierë lodhje aspak.]]></translation>
<footnotes></footnotes>
</aya>
<aya number="39">
<translation><![CDATA[Andaj, duroje atë që thonë ata[327], madhëroje Zotin tënd e falënderoje Atë para lindjes së diellit dhe para perëndimit.]]></translation>
<footnotes><![CDATA[[327] Jobesimtarët.]]></footnotes>
</aya>
<aya number="40">
<translation><![CDATA[Madhëroje Atë edhe në një pjesë të natës, edhe pas faljes së namazit.]]></translation>
<footnotes></footnotes>
</aya>
<aya number="41">
<translation><![CDATA[Dhe vëri veshin thërritësit[328] që thërret prej një vendi të afërt,]]></translation>
<footnotes><![CDATA[[328] Engjëllit Israfil që i fryn Surit fillimisht për të lajmëruar ardhjen e Ditës së Kiametit dhe, më pas ringjalljen.]]></footnotes>
</aya>
<aya number="42">
<translation><![CDATA[Ditën, kur ata do ta dëgjojnë thirrjen e vërtetë, ajo do të jetë Dita e Daljes (ringjalljes).]]></translation>
<footnotes></footnotes>
</aya>
<aya number="43">
<translation><![CDATA[Jemi Ne ata që japin jetën dhe vdekjen. Te Ne do të kthehet çdo gjë!]]></translation>
<footnotes></footnotes>
</aya>
<aya number="44">
<translation><![CDATA[Atë Ditë, toka do të hapet e ata do të dalin me nxitim. Për Ne është e lehtë t’i mbledhim ata të gjithë.]]></translation>
<footnotes></footnotes>
</aya>
<aya number="45">
<translation><![CDATA[Ne e dimë mirë çfarë thonë ata, por ti nuk do t’i detyrosh ata me dhunë (që të besojnë). Prandaj këshillo me Kuranin këdo që ka frikë paralajmërimin Tim!]]></translation>
<footnotes></footnotes>
</aya>
</sura>
<sura number="51">
<aya number="1">
<translation><![CDATA[Betohem në erërat që çojnë (pluhurin)]]></translation>
<footnotes></footnotes>
</aya>
<aya number="2">
<translation><![CDATA[dhe në retë e ngarkuara rëndë]]></translation>
<footnotes></footnotes>
</aya>
<aya number="3">
<translation><![CDATA[dhe në ato që lundrojnë lehtë]]></translation>
<footnotes></footnotes>
</aya>
<aya number="4">
<translation><![CDATA[dhe në engjëjt që shpërndajnë urdhrat]]></translation>
<footnotes></footnotes>
</aya>
<aya number="5">
<translation><![CDATA[se, me të vërtetë, është e sigurt ajo që ju premtohet]]></translation>
<footnotes></footnotes>
</aya>
<aya number="6">
<translation><![CDATA[dhe çdo shpërblim e dënim do të ndodhë!]]></translation>
<footnotes></footnotes>
</aya>
<aya number="7">
<translation><![CDATA[Për qiellin e stolisur me yje!]]></translation>
<footnotes></footnotes>
</aya>
<aya number="8">
<translation><![CDATA[Ju keni gjithfarë mendimesh,]]></translation>
<footnotes></footnotes>
</aya>
<aya number="9">
<translation><![CDATA[Prej tij (Kuranit) shmanget ai që nuk beson.]]></translation>
<footnotes></footnotes>
</aya>
<aya number="10">
<translation><![CDATA[Qofshin mallkuar gënjeshtarët,]]></translation>
<footnotes></footnotes>
</aya>
<aya number="11">
<translation><![CDATA[të cilët janë të zhytur në padije dhe të shkujdesur (ndaj Ditës së Gjykimit)!]]></translation>
<footnotes></footnotes>
</aya>
<aya number="12">
<translation><![CDATA[Ata pyesin: “Kur do të jetë Dita e Gjykimit?”]]></translation>
<footnotes></footnotes>
</aya>
<aya number="13">
<translation><![CDATA[Atë Ditë ata do të përcëllohen në zjarr!]]></translation>
<footnotes></footnotes>
</aya>
<aya number="14">
<translation><![CDATA[(Do t’u thuhet): “Shijoni dënimin tuaj! Këtë kërkuat t’ju shpejtohet!”]]></translation>
<footnotes></footnotes>
</aya>
<aya number="15">
<translation><![CDATA[Pa dyshim, ata që i frikësohen Allahut do të jenë në kopshte dhe burime,]]></translation>
<footnotes></footnotes>
</aya>
<aya number="16">
<translation><![CDATA[duke marrë atë që ua ka dhuruar Zoti i tyre, meqë më parë kanë qenë punëmbarë.]]></translation>
<footnotes></footnotes>
</aya>
<aya number="17">
<translation><![CDATA[Ata flinin pak natën,]]></translation>
<footnotes></footnotes>
</aya>
<aya number="18">
<translation><![CDATA[ndërsa në agim kërkonin falje (nga Allahu).]]></translation>
<footnotes></footnotes>
</aya>
<aya number="19">
<translation><![CDATA[Në pasuritë e tyre ka pasur pjesë për lypësit dhe nevojtarët.]]></translation>
<footnotes></footnotes>
</aya>
<aya number="20">
<translation><![CDATA[Në Tokë ka shenja për ata që besojnë me bindje,]]></translation>
<footnotes></footnotes>
</aya>
<aya number="21">
<translation><![CDATA[po edhe në vetet tuaja - a nuk e shihni vallë?]]></translation>
<footnotes></footnotes>
</aya>
<aya number="22">
<translation><![CDATA[Në qiell është furnizimi juaj dhe gjithçka që ju është premtuar.]]></translation>
<footnotes></footnotes>
</aya>
<aya number="23">
<translation><![CDATA[Betohem për Zotin e qiellit dhe të Tokës, se kjo (që ju premtohet) është e vërtetë, ashtu siç është të folurit tuaj.]]></translation>
<footnotes></footnotes>
</aya>
<aya number="24">
<translation><![CDATA[A e ke dëgjuar historinë e mysafirëve të nderuar të Ibrahimit?]]></translation>
<footnotes></footnotes>
</aya>
<aya number="25">
<translation><![CDATA[Ata hynë tek ai e i thanë: “Paqe!” - dhe ai u tha: “Paqe, o njerëz të panjohur!”]]></translation>
<footnotes></footnotes>
</aya>
<aya number="26">
<translation><![CDATA[E pa u vënë re, ai shkoi te njerëzit e shtëpisë dhe solli një viç të majmë.]]></translation>
<footnotes></footnotes>
</aya>
<aya number="27">
<translation><![CDATA[Pastaj ua afroi atyre e u tha: “A nuk po hani?”]]></translation>
<footnotes></footnotes>
</aya>
<aya number="28">
<translation><![CDATA[Dhe ndjeu frikë prej tyre, por ata i thanë: “Mos u frikëso!” dhe i dhanë lajmin e mirë për një djalë të dijshëm.]]></translation>
<footnotes></footnotes>
</aya>
<aya number="29">
<translation><![CDATA[Atëherë erdhi gruaja e tij, që, duke thërritur dhe rrahur fytyrën, tha: “Vallë, a mundem (të lind) unë, plaka shterpë?”]]></translation>
<footnotes></footnotes>
</aya>
<aya number="30">
<translation><![CDATA[Ata thanë: “Kështu ka qenë vullneti i Zotit tënd. Ai është vërtet i Urtë dhe i Gjithëdijshëm.”]]></translation>
<footnotes></footnotes>
</aya>
<aya number="31">
<translation><![CDATA[Ai i pyeti: “Cili është qëllimi juaj, o të dërguar?”]]></translation>
<footnotes></footnotes>
</aya>
<aya number="32">
<translation><![CDATA[Ata thanë: “Ne jemi dërguar te një popull keqbërës,]]></translation>
<footnotes></footnotes>
</aya>
<aya number="33">
<translation><![CDATA[për të hedhur mbi ta gurë prej balte të pjekur,]]></translation>
<footnotes></footnotes>
</aya>
<aya number="34">
<translation><![CDATA[të shënuar te Zoti yt, për ata që e kalojnë kufirin (në të këqija)”.]]></translation>
<footnotes></footnotes>
</aya>
<aya number="35">
<translation><![CDATA[Ne i nxorëm të gjithë besimtarët që ishin në atë qytet]]></translation>
<footnotes></footnotes>
</aya>
<aya number="36">
<translation><![CDATA[ndonëse aty gjetëm vetëm një shtëpi myslimane]]></translation>
<footnotes></footnotes>
</aya>
<aya number="37">
<translation><![CDATA[dhe në të lamë shenjë për ata që i frikësohen dënimit të dhembshëm.]]></translation>
<footnotes></footnotes>
</aya>
<aya number="38">
<translation><![CDATA[Edhe në historinë e Musait (ka mësim), kur ia dërguam Faraonit, me provë të qartë.]]></translation>
<footnotes></footnotes>
</aya>
<aya number="39">
<translation><![CDATA[Ai (Faraoni) u shmang (nga besimi), së bashku me komandantët e vet dhe tha: “Musai është magjistar ose i çmendur!”]]></translation>
<footnotes></footnotes>
</aya>
<aya number="40">
<translation><![CDATA[Ne e kapëm atë me ushtrinë e tij dhe e hodhëm në det; ai e meritoi.]]></translation>
<footnotes></footnotes>
</aya>
<aya number="41">
<translation><![CDATA[(Mësim ka edhe në historinë) e fisit Ad, kur i dërguam erën shkatërruese,]]></translation>
<footnotes></footnotes>
</aya>
<aya number="42">
<translation><![CDATA[e cila, ngado që kaloi, nuk kurseu asgjë, duke i kthyer në kalbësira.]]></translation>
<footnotes></footnotes>
</aya>
<aya number="43">
<translation><![CDATA[Edhe te fisi Themud (ka mësim), kur iu tha anëtarëve të tij: “Kënaquni njëfarë kohe!”]]></translation>
<footnotes></footnotes>
</aya>
<aya number="44">
<translation><![CDATA[Ata u treguan mendjemëdhenj ndaj urdhrave të Allahut, pastaj i goditi rrufeja, ndërsa e shihnin,]]></translation>
<footnotes></footnotes>
</aya>
<aya number="45">
<translation><![CDATA[por nuk mundën as të ngriheshin, as të mbroheshin prej dënimit.]]></translation>
<footnotes></footnotes>
</aya>
<aya number="46">
<translation><![CDATA[(Mësim ka) edhe te populli i Nuhut, (që e shkatërruam) shumë kohë më parë. Me të vërtetë, ai ishte popull i pabindur!]]></translation>
<footnotes></footnotes>
</aya>
<aya number="47">
<translation><![CDATA[Ne e kemi ndërtuar qiellin me fuqinë Tonë dhe Ne e zgjerojmë atë.]]></translation>
<footnotes></footnotes>
</aya>
<aya number="48">
<translation><![CDATA[Edhe Tokën e kemi shtruar! Sa shtrues të mrekullueshëm që jemi!]]></translation>
<footnotes></footnotes>
</aya>
<aya number="49">
<translation><![CDATA[Dhe nga çdo gjë, Ne kemi krijuar dy palë,[329] në mënyrë që ju të vini veshin!]]></translation>
<footnotes><![CDATA[[329] Siç është p.sh. drita dhe errësira, subjekti dhe objekti, e thata dhe e njoma, aktivja dhe pasivja, mashkulli dhe femra, e gjalla dhe e pajeta. Gjithashtu, ky varg mund të aludojë fare mirë edhe për vlerën universale të ligjit të gjinive.]]></footnotes>
</aya>
<aya number="50">
<translation><![CDATA[“Andaj, ikni (prej dënimit) drejt (shpërblimit të) Allahut, se unë vërtet që jam dërguar te ju prej Tij, si paralajmërues i qartë!]]></translation>
<footnotes></footnotes>
</aya>
<aya number="51">
<translation><![CDATA[Dhe mos adhuroni zot tjetër krahas Allahut, se unë vërtet që jam dërguar te ju prej Tij, si paralajmërues i qartë!”]]></translation>
<footnotes></footnotes>
</aya>
<aya number="52">
<translation><![CDATA[Kështu, sa herë që një i dërguar vinte te popujt para tyre (mekasve), ata thoshin: “Është magjistar” ose “Është i çmendur!”]]></translation>
<footnotes></footnotes>
</aya>
<aya number="53">
<translation><![CDATA[Vallë, a mos ia kanë pasuar këtë njëri-tjetrit? Jo, por ata vetë janë popull që e kanë tepruar![330]]]></translation>
<footnotes><![CDATA[[330] Të gjithë profetëve, popujt e vet u kanë thënë se janë të çmendur. Kështu i kanë thënë edhe Profetit Muhamed a.s.. Por, pas pak kohe, kanë kuptuar që ajo shpifje ishte gjynah shpirtëror dhe rebelizëm në shoqëri. Prandaj, ajo shpifje ka pasur jetë të shkurtër tek të gjithë arabët dhe intelektualët e botës (përkthyesi).]]></footnotes>
</aya>
<aya number="54">
<translation><![CDATA[Prandaj shmangu prej atyre; ti nuk do të qortohesh për këtë!]]></translation>
<footnotes></footnotes>
</aya>
<aya number="55">
<translation><![CDATA[Por këshillo, se vërtet këshilla u bën dobi besimtarëve.]]></translation>
<footnotes></footnotes>
</aya>
<aya number="56">
<translation><![CDATA[Xhindet dhe njerëzit i kam krijuar vetëm që të Më adhurojnë.]]></translation>
<footnotes></footnotes>
</aya>
<aya number="57">
<translation><![CDATA[Unë nuk kërkoj prej tyre risk, as nuk dëshiroj që të Më ushqejnë.]]></translation>
<footnotes></footnotes>
</aya>
<aya number="58">
<translation><![CDATA[Vërtet, Allahu është Furnizuesi i vetëm, i Fuqishmi, i Plotpushtetshmi.]]></translation>
<footnotes></footnotes>
</aya>
<aya number="59">
<translation><![CDATA[Pa dyshim, ata që kanë bërë të këqija, do të kenë pjesën e tyre të dënimit, të ngjashme me pjesën e shokëve të tyre (të mëparshëm) që kanë qenë si ata. Prandaj të mos Më sfidojnë që ta shpejtoj atë.]]></translation>
<footnotes></footnotes>
</aya>
<aya number="60">
<translation><![CDATA[Kështu, mjerë mohuesit prej Ditës që u është premtuar!]]></translation>
<footnotes></footnotes>
</aya>
</sura>
<sura number="52">
<aya number="1">
<translation><![CDATA[Betohem për malin Tur (Sina)]]></translation>
<footnotes></footnotes>
</aya>
<aya number="2">
<translation><![CDATA[dhe Librin e shkruar në rreshta,]]></translation>
<footnotes></footnotes>
</aya>
<aya number="3">
<translation><![CDATA[në pergamenë të shpalosur]]></translation>
<footnotes></footnotes>
</aya>
<aya number="4">
<translation><![CDATA[dhe Shtëpinë plot vizitorë[331]]]></translation>
<footnotes><![CDATA[[331] Faltorja dhe simetrikja qiellore e Qabesë që vizitohet nga engjëjt çdo kohë e çdo çast.]]></footnotes>
</aya>
<aya number="5">
<translation><![CDATA[dhe kupën e ngritur (të qiellit)]]></translation>
<footnotes></footnotes>
</aya>
<aya number="6">
<translation><![CDATA[dhe detin e mbushur,]]></translation>
<footnotes></footnotes>
</aya>
<aya number="7">
<translation><![CDATA[se, me të vërtetë, dënimi i Zotit tënd do të ndodhë]]></translation>
<footnotes></footnotes>
</aya>
<aya number="8">
<translation><![CDATA[dhe askush nuk mund ta pengojë.]]></translation>
<footnotes></footnotes>
</aya>
<aya number="9">
<translation><![CDATA[Atë Ditë qielli do të lëkundet fuqishëm]]></translation>
<footnotes></footnotes>
</aya>
<aya number="10">
<translation><![CDATA[e malet do të lëkunden me të madhe nga vendi!]]></translation>
<footnotes></footnotes>
</aya>
<aya number="11">
<translation><![CDATA[Atë Ditë, mjerë për jobesimtarët,]]></translation>
<footnotes></footnotes>
</aya>
<aya number="12">
<translation><![CDATA[që, të zhytur në gënjeshtra, argëtoheshin!]]></translation>
<footnotes></footnotes>
</aya>
<aya number="13">
<translation><![CDATA[Atë Ditë, ata do të hidhen me forcë në zjarrin e Xhehenemit.]]></translation>
<footnotes></footnotes>
</aya>
<aya number="14">
<translation><![CDATA[(Do t’u thuhet): “Ky është zjarri që e keni mohuar!]]></translation>
<footnotes></footnotes>
</aya>
<aya number="15">
<translation><![CDATA[A është kjo magji apo nuk shihni?]]></translation>
<footnotes></footnotes>
</aya>
<aya number="16">
<translation><![CDATA[Përcëllohuni në të! E duroni apo nuk e duroni, njësoj është për ju. Në të vërtetë, ky është “shpërblimi” i vetëm për atë që keni bërë”.]]></translation>
<footnotes></footnotes>
</aya>
<aya number="17">
<translation><![CDATA[Vërtet, besimtarët e devotshëm do të gjenden në kopshtet e Xhenetit dhe në lumturi,]]></translation>
<footnotes></footnotes>
</aya>
<aya number="18">
<translation><![CDATA[duke u kënaqur me atë që u ka dhënë Zoti i tyre, sepse Ai i ka ruajtur prej dënimit të Zjarrit flakërues.]]></translation>
<footnotes></footnotes>
</aya>
<aya number="19">
<translation><![CDATA[(Do t’u thuhet): “Hani e pini me kënaqësi, si shpërblim për atë që keni bërë!”]]></translation>
<footnotes></footnotes>
</aya>
<aya number="20">
<translation><![CDATA[Të mbështetur në divane të renditura, ata do të martohen me hyri sybukura.]]></translation>
<footnotes></footnotes>
</aya>
<aya number="21">
<translation><![CDATA[Ne do t’i bashkojmë besimtarët e vërtetë me ata pasardhës të tyre që i ndjekin në besim dhe nuk do t’u pakësojmë asgjë nga shpërblimi për veprat e tyre. Çdo njeri është peng i veprave të veta.]]></translation>
<footnotes></footnotes>
</aya>
<aya number="22">
<translation><![CDATA[Dhe do t’ua zgjerojmë dhuntitë atyre me fruta dhe mish, si ua ka ënda.]]></translation>
<footnotes></footnotes>
</aya>
<aya number="23">
<translation><![CDATA[Atje do t’ia kalojnë njëri-tjetrit gotat e mbushura e nuk do të ketë biseda të kota e as gjynahe.]]></translation>
<footnotes></footnotes>
</aya>
<aya number="24">
<translation><![CDATA[Rreth tyre do të sillen shërbyes, djelmosha si margaritarë të fshehur.]]></translation>
<footnotes></footnotes>
</aya>
<aya number="25">
<translation><![CDATA[Ata[332] do të afrohen, duke biseduar me njëri-tjetrin]]></translation>
<footnotes><![CDATA[[332] Banorët e Xhenetit.]]></footnotes>
</aya>
<aya number="26">
<translation><![CDATA[e duke thënë: “Më parë, Ne kemi pasur frikë në familjet tona (nga gjykimi i Allahut),]]></translation>
<footnotes></footnotes>
</aya>
<aya number="27">
<translation><![CDATA[por, Allahu na ka dhuruar mëshirë dhe na ka ruajtur nga era përcëlluese (e Zjarrit).]]></translation>
<footnotes></footnotes>
</aya>
<aya number="28">
<translation><![CDATA[Ne qysh më parë i jemi falur Atij. Ai është vërtet Bamirës dhe Mëshirëplotë”.]]></translation>
<footnotes></footnotes>
</aya>
<aya number="29">
<translation><![CDATA[Pra, paralajmëro (o Muhamed), sepse ti, për dhuntinë e Zotit tënd, nuk je as fallxhi, as i çmendur!]]></translation>
<footnotes></footnotes>
</aya>
<aya number="30">
<translation><![CDATA[Vërtet thonë ata[333]: “Ai[334] është vjershëtar, të presim derisa ta zhdukë vdekja”?!]]></translation>
<footnotes><![CDATA[[333] Paganët e Mekës. 
[334] Profeti Muhamed (a.s.).]]></footnotes>
</aya>
<aya number="31">
<translation><![CDATA[Thuaju: “Prisni, se edhe unë po pres bashkë me ju!”]]></translation>
<footnotes></footnotes>
</aya>
<aya number="32">
<translation><![CDATA[A mos u vjen kjo nga mendja e tyre apo ata janë popull i ndërkryer?]]></translation>
<footnotes></footnotes>
</aya>
<aya number="33">
<translation><![CDATA[Vërtet thonë ata: “Ai e ka trilluar atë[335]”?! Nuk është kështu, por ata nuk besojnë.]]></translation>
<footnotes><![CDATA[[335] Kuranin.]]></footnotes>
</aya>
<aya number="34">
<translation><![CDATA[Atëherë le të sjellin një libër të ngjashëm me të, nëse ajo që thonë është e vërtetë !]]></translation>
<footnotes></footnotes>
</aya>
<aya number="35">
<translation><![CDATA[A mos vallë, ata janë krijuar nga hiçi apo mos janë ata krijues të vetvetes?!]]></translation>
<footnotes></footnotes>
</aya>
<aya number="36">
<translation><![CDATA[A mos vallë ata kanë krijuar qiejt dhe Tokën?! Nuk është kështu, por ata nuk janë aspak të bindur.]]></translation>
<footnotes></footnotes>
</aya>
<aya number="37">
<translation><![CDATA[A mos zotërojnë thesaret e Zotit tënd?! Apo mos janë ata sunduesit (e gjithçkaje)?!]]></translation>
<footnotes></footnotes>
</aya>
<aya number="38">
<translation><![CDATA[A mos kanë ndonjë shkallë (për në qiell) e përgjojnë Atë?! Atëherë, le të sjellë përgjuesi i tyre dëshmi të qartë!]]></translation>
<footnotes></footnotes>
</aya>
<aya number="39">
<translation><![CDATA[Vallë, për Atë janë vajzat e për ju[336] djemtë?!]]></translation>
<footnotes><![CDATA[[336] Paganët e Mekës.]]></footnotes>
</aya>
<aya number="40">
<translation><![CDATA[A mos po kërkon ti shpërblim prej tyre, që të kenë frikë se mos po ngarkohen me detyrim?!]]></translation>
<footnotes></footnotes>
</aya>
<aya number="41">
<translation><![CDATA[A mos zotërojnë të padukshmen, kështu që mund ta përshkruajnë?!]]></translation>
<footnotes></footnotes>
</aya>
<aya number="42">
<translation><![CDATA[A mos duan të ngrenë kurthe kundër teje? Ta dinë se vetëm mohuesit do të bien në kurthe!]]></translation>
<footnotes></footnotes>
</aya>
<aya number="43">
<translation><![CDATA[A mos ata kanë zot tjetër, veç Allahut?! Allahu është i Lartësuar mbi gjithçka që ia veshin Atij!]]></translation>
<footnotes></footnotes>
</aya>
<aya number="44">
<translation><![CDATA[Edhe sikur të shihnin se po bie një copë nga qielli, ata do të thoshin: “Është veç një grumbull resh”!]]></translation>
<footnotes></footnotes>
</aya>
<aya number="45">
<translation><![CDATA[Prandaj, lëri ata të vazhdojnë kështu, derisa të takohen me Ditën, në të cilën, do të zalisen (nga frika),]]></translation>
<footnotes></footnotes>
</aya>
<aya number="46">
<translation><![CDATA[me Ditën, në të cilën, dinakëritë e tyre nuk do t’u bëjnë asnjë dobi dhe kur ata nuk do t’i ndihmojë askush.]]></translation>
<footnotes></footnotes>
</aya>
<aya number="47">
<translation><![CDATA[Në të vërtetë, për keqbërësit ka edhe një dënim tjetër para këtij; por shumica e tyre nuk e dinë.]]></translation>
<footnotes></footnotes>
</aya>
<aya number="48">
<translation><![CDATA[Prandaj, duro për gjykimin e Zotit tënd se, me të vërtetë, ti je nën Sytë[337] Tanë! Lavdëroje duke e falënderuar Zotin tënd kur të ngrihesh;]]></translation>
<footnotes><![CDATA[[337] D.m.th. mbikëqyrjen dhe kujdesin Tonë.]]></footnotes>
</aya>
<aya number="49">
<translation><![CDATA[edhe gjatë natës lavdëroje Atë, si dhe pas perëndimit të yjeve!]]></translation>
<footnotes></footnotes>
</aya>
</sura>
<sura number="53">
<aya number="1">
<translation><![CDATA[Betohem në yllin kur perëndon,]]></translation>
<footnotes></footnotes>
</aya>
<aya number="2">
<translation><![CDATA[se shoku juaj (Muhamedi a.s.) nuk ka humbur e nuk ka devijuar!]]></translation>
<footnotes></footnotes>
</aya>
<aya number="3">
<translation><![CDATA[Ai nuk flet sipas qejfit të vet,]]></translation>
<footnotes></footnotes>
</aya>
<aya number="4">
<translation><![CDATA[por ajo (që thotë) është vetëm shpallje hyjnore, që i vjen atij.]]></translation>
<footnotes></footnotes>
</aya>
<aya number="5">
<translation><![CDATA[Atë ia ka mësuar atij një (engjëll) shumë i fuqishëm (Xhebraili),]]></translation>
<footnotes></footnotes>
</aya>
<aya number="6">
<translation><![CDATA[mendjelartë, që iu paraqit qartë,]]></translation>
<footnotes></footnotes>
</aya>
<aya number="7">
<translation><![CDATA[në horizontin më të lartë.]]></translation>
<footnotes></footnotes>
</aya>
<aya number="8">
<translation><![CDATA[Pastaj iu afrua e iu lëshua,]]></translation>
<footnotes></footnotes>
</aya>
<aya number="9">
<translation><![CDATA[sa largësia midis dy harqeve ose edhe më afër,]]></translation>
<footnotes></footnotes>
</aya>
<aya number="10">
<translation><![CDATA[e i shpalli robit të Allahut, atë që i shpalli.]]></translation>
<footnotes></footnotes>
</aya>
<aya number="11">
<translation><![CDATA[Zemra (e Muhamedit) nuk gënjen për atë që ka parë.]]></translation>
<footnotes></footnotes>
</aya>
<aya number="12">
<translation><![CDATA[Vallë, a do ta kundërshtonit atë për çfarë ka parë,]]></translation>
<footnotes></footnotes>
</aya>
<aya number="13">
<translation><![CDATA[ndërkohë që ai e ka parë atë edhe një herë tjetër,]]></translation>
<footnotes></footnotes>
</aya>
<aya number="14">
<translation><![CDATA[te Sidretul Munteha-ja,]]></translation>
<footnotes></footnotes>
</aya>
<aya number="15">
<translation><![CDATA[ku ndodhet Xheneti i Strehimit.]]></translation>
<footnotes></footnotes>
</aya>
<aya number="16">
<translation><![CDATA[Kur Sidrën çfarë nuk e mbulonte?![338]]]></translation>
<footnotes><![CDATA[[338] Pra, Muhamedi (a.s.) e ka parë Xhebrailin në formën e tij të plotë te Sidretul Munteha, e cila është një pemë e madhe në të majtë të Fronit Hyjnor, mbi qiellin e shtatë. Atë e mbulojnë engjëj dhe mrekulli të ndryshme të Zotit. Aty ndodhet edhe Xheneti i Strehimit, ku strehohen shpirtrat e dëshmorëve dhe të besimtarëve të devotshëm.]]></footnotes>
</aya>
<aya number="17">
<translation><![CDATA[Shikimi i tij nuk u shmang dhe as nuk e kaloi masën,]]></translation>
<footnotes></footnotes>
</aya>
<aya number="18">
<translation><![CDATA[por ai pa disa nga mrekullitë më madhështore të Zotit të tij!]]></translation>
<footnotes></footnotes>
</aya>
<aya number="19">
<translation><![CDATA[A e keni parë Latën dhe Uzzën?]]></translation>
<footnotes></footnotes>
</aya>
<aya number="20">
<translation><![CDATA[Po Menatën,[339] të tretën, të fundit?]]></translation>
<footnotes><![CDATA[[339] Këta janë emrat e disa idhujve, që arabët paganë i konsideronin si bijat e Allahut.]]></footnotes>
</aya>
<aya number="21">
<translation><![CDATA[Vallë, për ju janë djemtë, ndërsa për Atë vajzat?!]]></translation>
<footnotes></footnotes>
</aya>
<aya number="22">
<translation><![CDATA[Kjo ndarje është e padrejtë.]]></translation>
<footnotes></footnotes>
</aya>
<aya number="23">
<translation><![CDATA[Këta janë vetëm emra që ua keni ngjitur (idhujve) ju dhe të parët tuaj, kurse Allahu nuk ju ka dërguar për ata asnjë provë. Ata ndjekin vetëm hamendjet dhe atë që ua ka qejfi, ndonëse u ka ardhur prej Zotit të tyre udhëzimi (për rrugën e drejtë).]]></translation>
<footnotes></footnotes>
</aya>
<aya number="24">
<translation><![CDATA[A do të ketë njeriu gjithçka që dëshiron?]]></translation>
<footnotes></footnotes>
</aya>
<aya number="25">
<translation><![CDATA[Vetëm Allahut i përkasin bota tjetër dhe kjo botë!]]></translation>
<footnotes></footnotes>
</aya>
<aya number="26">
<translation><![CDATA[Sa engjëj ka në qiej, ndërmjetësimi i të cilëve nuk bën asnjë dobi, veçse pasi të japë leje Allahu, për kë të dojë e të pëlqejë Vetë!]]></translation>
<footnotes></footnotes>
</aya>
<aya number="27">
<translation><![CDATA[Vërtet, ata që nuk besojnë në jetën tjetër, u japin engjëjve emra femërorë.]]></translation>
<footnotes></footnotes>
</aya>
<aya number="28">
<translation><![CDATA[Ata nuk kanë asnjë njohuri për këtë, por ndjekin vetëm hamendjen, ndonëse hamendja nuk mund ta zëvendësojë aspak të vërtetën.]]></translation>
<footnotes></footnotes>
</aya>
<aya number="29">
<translation><![CDATA[Andaj, ti (o Muhamed) largohu prej atij, që i kthen kurrizin Kuranit dhe, që dëshiron vetëm jetën e kësaj bote!]]></translation>
<footnotes></footnotes>
</aya>
<aya number="30">
<translation><![CDATA[Kaq arrin gjithë dija e tyre! Në të vërtetë, Zoti yt i njeh më së miri ata që janë shmangur nga rruga e Tij dhe ata që ndjekin rrugën e drejtë.]]></translation>
<footnotes></footnotes>
</aya>
<aya number="31">
<translation><![CDATA[Allahut i përket gjithçka që gjendet në qiej dhe në Tokë, për t’i dënuar ata që bëjnë keq, sipas veprave të veta e, për t’i shpërblyer ata që bëjnë mirë, me shpërblimin më të mirë.]]></translation>
<footnotes></footnotes>
</aya>
<aya number="32">
<translation><![CDATA[Për ata që ruhen prej gjynaheve të mëdha dhe veprave imorale, përveç gjynaheve të vogla, me të vërtetë, Zoti yt është i Gjerë në falje. Ai ju njeh mjaft mirë, qysh se ju krijoi nga dheu dhe qysh se keni qenë embrion në barkun e nënave tuaja. Prandaj, mos u lavdëroni me pafajësinë tuaj! Ai i njeh më së miri ata që ruhen nga gjynahet.]]></translation>
<footnotes></footnotes>
</aya>
<aya number="33">
<translation><![CDATA[A e ke vënë re atë që shmanget (nga e vërteta)]]></translation>
<footnotes></footnotes>
</aya>
<aya number="34">
<translation><![CDATA[dhe jep pak e pa qejf?]]></translation>
<footnotes></footnotes>
</aya>
<aya number="35">
<translation><![CDATA[A i di ai vallë gjërat e padukshme, a i sheh ato?]]></translation>
<footnotes></footnotes>
</aya>
<aya number="36">
<translation><![CDATA[Vallë, a nuk ka dëgjuar ai për atë që thuhet në Shkrimet e Musait]]></translation>
<footnotes></footnotes>
</aya>
<aya number="37">
<translation><![CDATA[dhe të Ibrahimit - i cili i plotësoi detyrimet:]]></translation>
<footnotes></footnotes>
</aya>
<aya number="38">
<translation><![CDATA[se askush nuk do t’i mbartë gjynahet e tjetrit]]></translation>
<footnotes></footnotes>
</aya>
<aya number="39">
<translation><![CDATA[dhe se njeriu do të ketë vetëm atë për të cilën ka punuar;]]></translation>
<footnotes></footnotes>
</aya>
<aya number="40">
<translation><![CDATA[se përpjekjet e tij do të shihen]]></translation>
<footnotes></footnotes>
</aya>
<aya number="41">
<translation><![CDATA[dhe se do të shpërblehet me shpërblim të plotë;]]></translation>
<footnotes></footnotes>
</aya>
<aya number="42">
<translation><![CDATA[se te Zoti yt do të jetë kthimi;]]></translation>
<footnotes></footnotes>
</aya>
<aya number="43">
<translation><![CDATA[se Ai jep gazin dhe vajin]]></translation>
<footnotes></footnotes>
</aya>
<aya number="44">
<translation><![CDATA[dhe se Ai jep vdekjen dhe jetën;]]></translation>
<footnotes></footnotes>
</aya>
<aya number="45">
<translation><![CDATA[se Ai krijon çiftet, mashkull e femër,]]></translation>
<footnotes></footnotes>
</aya>
<aya number="46">
<translation><![CDATA[prej një pike fare kur derdhet,]]></translation>
<footnotes></footnotes>
</aya>
<aya number="47">
<translation><![CDATA[dhe se Atij i takon krijimi tjetër;]]></translation>
<footnotes></footnotes>
</aya>
<aya number="48">
<translation><![CDATA[se Ai jep pasuri dhe kënaqësi të mjaftueshme,]]></translation>
<footnotes></footnotes>
</aya>
<aya number="49">
<translation><![CDATA[Ai, që është Zoti i Siriusit[340];]]></translation>
<footnotes><![CDATA[[340] Siriusi është yll i cili adhurohej nga arabët paganë.]]></footnotes>
</aya>
<aya number="50">
<translation><![CDATA[se Ai i ka shkatërruar fiset e lashta Ad]]></translation>
<footnotes></footnotes>
</aya>
<aya number="51">
<translation><![CDATA[e Themud, duke mos lënë askënd prej tyre,]]></translation>
<footnotes></footnotes>
</aya>
<aya number="52">
<translation><![CDATA[si dhe popullin e Nuhut më parë, sepse qe më i padrejtë dhe rebel;]]></translation>
<footnotes></footnotes>
</aya>
<aya number="53">
<translation><![CDATA[se Ai i asgjësoi edhe qytetet e përmbysura (të popullit të Lutit),]]></translation>
<footnotes></footnotes>
</aya>
<aya number="54">
<translation><![CDATA[të cilat i mbuloi ajo që i mbuloi?!]]></translation>
<footnotes></footnotes>
</aya>
<aya number="55">
<translation><![CDATA[Atëherë, në çfarë dhuntie të Zotit tënd dyshon ti?]]></translation>
<footnotes></footnotes>
</aya>
<aya number="56">
<translation><![CDATA[Ky (Profet) është paralajmërues si ata të mëparshmit.]]></translation>
<footnotes></footnotes>
</aya>
<aya number="57">
<translation><![CDATA[Ora e Kiametit po afrohet]]></translation>
<footnotes></footnotes>
</aya>
<aya number="58">
<translation><![CDATA[dhe askush, përveç Allahut, nuk mund ta zbulojë atë!]]></translation>
<footnotes></footnotes>
</aya>
<aya number="59">
<translation><![CDATA[Vallë, prej kësaj fjale po çuditeni]]></translation>
<footnotes></footnotes>
</aya>
<aya number="60">
<translation><![CDATA[dhe po qeshni e nuk po qani?]]></translation>
<footnotes></footnotes>
</aya>
<aya number="61">
<translation><![CDATA[Madje, jeni edhe të shkujdesur!]]></translation>
<footnotes></footnotes>
</aya>
<aya number="62">
<translation><![CDATA[Më mirë përuluni në sexhde për Allahun dhe adhurojeni Atë!]]></translation>
<footnotes></footnotes>
</aya>
</sura>
<sura number="54">
<aya number="1">
<translation><![CDATA[U afrua Ora dhe u ça Hëna![341]]]></translation>
<footnotes><![CDATA[[341] Kjo është një shenjë e afrimit të Orës së Kiametit. Vargu aludon për një mrekulli të famshme të Profetit Muhamed (a.s.), të regjistruar në shumë transmetime autentike të shokëve të tij. Ajo erdhi pas një këmbënguljeje të vazhdueshme të paganëve të Mekës, që Profeti t’u tregonte një shenjë mrekullie në ditët e hershme të misionit të tij.]]></footnotes>
</aya>
<aya number="2">
<translation><![CDATA[E megjithatë, sa herë që shohin ndonjë mrekulli, ata kthejnë kurrizin dhe thonë: “Kjo është në vazhdën e magjive të tij!”]]></translation>
<footnotes></footnotes>
</aya>
<aya number="3">
<translation><![CDATA[Ata e mohojnë (të vërtetën) dhe pasojnë dëshirat dhe tekat e tyre, por çdo gjë është e caktuar.]]></translation>
<footnotes></footnotes>
</aya>
<aya number="4">
<translation><![CDATA[Sigurisht që atyre u kanë ardhur histori për t’i prapësuar (nga e keqja),]]></translation>
<footnotes></footnotes>
</aya>
<aya number="5">
<translation><![CDATA[një urtësi e përsosur, por paralajmërimi nuk u bën dobi.]]></translation>
<footnotes></footnotes>
</aya>
<aya number="6">
<translation><![CDATA[Prandaj, largohu nga ata (o Profet), deri Ditën kur do t’i thërrasë Lajmëtari[342] në diçka të tmerrshme.]]></translation>
<footnotes><![CDATA[[342] Pra, engjëlli Israfil që i fryn bririt të ringjalljes dhe i fton njerëzit të japin llogari.]]></footnotes>
</aya>
<aya number="7">
<translation><![CDATA[Me sy të përulur do të dalin nga varret, sikur të ishin karkaleca të shpërndarë,]]></translation>
<footnotes></footnotes>
</aya>
<aya number="8">
<translation><![CDATA[duke shpejtuar drejt Lajmëtarit. Atëherë, mohuesit do të thonë: “Kjo është ditë e vështirë!”]]></translation>
<footnotes></footnotes>
</aya>
<aya number="9">
<translation><![CDATA[Para tyre (i) ka përgënjeshtëruar (shenjat Tona) populli i Nuhut. Ata e quanin gënjeshtar robin Tonë (Nuhun), i thoshin “i çmendur”, e pengonin dhe e kërcënonin.]]></translation>
<footnotes></footnotes>
</aya>
<aya number="10">
<translation><![CDATA[Kështu, ai iu lut Zotit të vet: “Unë jam i mundur, andaj më ndihmo!”]]></translation>
<footnotes></footnotes>
</aya>
<aya number="11">
<translation><![CDATA[Dhe Ne i hapëm dyert e qiellit me ujë të rrëmbyeshëm]]></translation>
<footnotes></footnotes>
</aya>
<aya number="12">
<translation><![CDATA[dhe i shpërthyem burimet e tokës, e u takuan ujërat për një qëllim të paracaktuar.]]></translation>
<footnotes></footnotes>
</aya>
<aya number="13">
<translation><![CDATA[Ndërsa Nuhun e bartëm në një barkë (të ndërtuar) prej dërrasash dhe gozhdësh,]]></translation>
<footnotes></footnotes>
</aya>
<aya number="14">
<translation><![CDATA[e cila lundronte nën Sytë[343] Tanë: si shpërblim për atë (Nuhun a.s.) i cili u mohua.]]></translation>
<footnotes><![CDATA[[343] Pra, nën mbikëqyrjen dhe kujdesin Tonë.]]></footnotes>
</aya>
<aya number="15">
<translation><![CDATA[Ne e kemi bërë atë[344] si shenjë, por a ka kush që ia vë veshin?]]></translation>
<footnotes><![CDATA[[344] Përmbytjen e popullit të Nuhut.]]></footnotes>
</aya>
<aya number="16">
<translation><![CDATA[Eh, sa i tmerrshëm qe dënimi Im pas paralajmërimeve të Mia!]]></translation>
<footnotes></footnotes>
</aya>
<aya number="17">
<translation><![CDATA[Vërtet, Ne e kemi bërë Kuranin të lehtë për t’u kuptuar dhe kujtuar, prandaj, a ka ndonjë që të marrë këshillë?!]]></translation>
<footnotes></footnotes>
</aya>
<aya number="18">
<translation><![CDATA[Edhe fisi Ad e quajti gënjeshtar (të dërguarin Tonë), por sa i tmerrshëm qe dënimi Im pas paralajmërimeve të Mia!]]></translation>
<footnotes></footnotes>
</aya>
<aya number="19">
<translation><![CDATA[Ne u dërguam atyre në një ditë fatkeqe një erë të stuhishme të pandërprerë,]]></translation>
<footnotes></footnotes>
</aya>
<aya number="20">
<translation><![CDATA[e cila i nxirrte njerëzit, sikur të ishin trungje të shkulura hurmash.]]></translation>
<footnotes></footnotes>
</aya>
<aya number="21">
<translation><![CDATA[Eh, sa i tmerrshëm qe dënimi Im pas paralajmërimeve të Mia!]]></translation>
<footnotes></footnotes>
</aya>
<aya number="22">
<translation><![CDATA[Vërtet, Ne e kemi bërë Kuranin të lehtë për t’u kuptuar dhe kujtuar, prandaj, a ka ndonjë që të marrë këshillë?!]]></translation>
<footnotes></footnotes>
</aya>
<aya number="23">
<translation><![CDATA[Edhe fisi Themud i përgënjeshtroi paralajmërimet Tona.]]></translation>
<footnotes></footnotes>
</aya>
<aya number="24">
<translation><![CDATA[Ata (themudasit) thanë: “Vallë, a të ndjekim një njeri nga mesi ynë? Atëherë do të ishim vërtet në rrugë të humbur dhe të çmendur.]]></translation>
<footnotes></footnotes>
</aya>
<aya number="25">
<translation><![CDATA[Vallë, vetëm atij mes nesh t’i dërgohet Shpallja? Jo, ai është gënjeshtar mendjemadh!”]]></translation>
<footnotes></footnotes>
</aya>
<aya number="26">
<translation><![CDATA[(Të dërguarit iu tha): “Nesër do ta marrin vesh ata se, kush është gënjeshtari mendjemadh!]]></translation>
<footnotes></footnotes>
</aya>
<aya number="27">
<translation><![CDATA[Ne po u dërgojmë devenë[345] për t’i sprovuar, andaj ti (o Salih) priti ata dhe bëhu i durueshëm!]]></translation>
<footnotes><![CDATA[[345] Shih vargun 64 të sures 11 dhe shënimin përkatës.]]></footnotes>
</aya>
<aya number="28">
<translation><![CDATA[Dhe lajmëroji ata se uji do të ndahet ndërmjet tyre e devesë dhe çdo vakt do të shihet me rend!”]]></translation>
<footnotes></footnotes>
</aya>
<aya number="29">
<translation><![CDATA[Por ata thirrën shokun e tyre, i cili e mori dhe e theri.]]></translation>
<footnotes></footnotes>
</aya>
<aya number="30">
<translation><![CDATA[Eh, sa i tmerrshëm qe dënimi Im pas paralajmërimeve të Mia!]]></translation>
<footnotes></footnotes>
</aya>
<aya number="31">
<translation><![CDATA[Ne dërguam mbi ta një ulërimë të vetme e ata u bënë si sana e copëtuar në pleme.]]></translation>
<footnotes></footnotes>
</aya>
<aya number="32">
<translation><![CDATA[Vërtet, Ne e kemi bërë Kuranin të lehtë për t’u kuptuar dhe kujtuar, prandaj, a ka ndonjë që të marrë këshillë?!]]></translation>
<footnotes></footnotes>
</aya>
<aya number="33">
<translation><![CDATA[Edhe populli i Lutit nuk i besoi paralajmërimet.]]></translation>
<footnotes></footnotes>
</aya>
<aya number="34">
<translation><![CDATA[Ne dërguam një stuhi gurësh mbi ta, duke hequr familjen e Lutit, që e shpëtuam në agim,]]></translation>
<footnotes></footnotes>
</aya>
<aya number="35">
<translation><![CDATA[falë mëshirës Sonë. Ja, kështu Ne i shpërblejmë ata që falënderojnë.]]></translation>
<footnotes></footnotes>
</aya>
<aya number="36">
<translation><![CDATA[Në fakt, Luti i paralajmëroi ata për fuqinë e dënimit Tonë, por ata i vunë në dyshim paralajmërimet.]]></translation>
<footnotes></footnotes>
</aya>
<aya number="37">
<translation><![CDATA[Ata i kërkuan t’ua dorëzonte mysafirët e tij. Por Ne ua verbuam sytë (e u thamë): “Shijoni dënimin Tim, tani që e dëgjuat paralajmërimin Tim!”]]></translation>
<footnotes></footnotes>
</aya>
<aya number="38">
<translation><![CDATA[Dhe të nesërmen në mëngjes, ata i goditi dënimi i përhershëm.]]></translation>
<footnotes></footnotes>
</aya>
<aya number="39">
<translation><![CDATA[“Shijoni dënimin Tim, tani që e dëgjuat paralajmërimin Tim!”]]></translation>
<footnotes></footnotes>
</aya>
<aya number="40">
<translation><![CDATA[Vërtet, Ne e kemi bërë Kuranin të lehtë për t’u kuptuar dhe kujtuar, prandaj, a ka ndonjë që të marrë këshillë?!]]></translation>
<footnotes></footnotes>
</aya>
<aya number="41">
<translation><![CDATA[Edhe njerëzve të Faraonit u patën ardhur paralajmërimet,]]></translation>
<footnotes></footnotes>
</aya>
<aya number="42">
<translation><![CDATA[por ata i mohuan të gjitha shenjat Tona, andaj Ne i mbërthyem ata, ashtu siç dënon i Plotfuqishmi dhe i Plotpushtetshmi.]]></translation>
<footnotes></footnotes>
</aya>
<aya number="43">
<translation><![CDATA[Vallë, jobesimtarët tuaj janë më të mirë se këta (popuj të shkatërruar më parë), apo ju keni ndonjë paprekshmëri në librat e shpallur?]]></translation>
<footnotes></footnotes>
</aya>
<aya number="44">
<translation><![CDATA[Vërtet thonë ata: “Ne jemi grup i pathyeshëm”?!]]></translation>
<footnotes></footnotes>
</aya>
<aya number="45">
<translation><![CDATA[Së shpejti do të thyhet grupi dhe (secili prej tyre) do t’ia mbathë.]]></translation>
<footnotes></footnotes>
</aya>
<aya number="46">
<translation><![CDATA[Madje, Ora (e Kiametit) do të jetë takimi i tyre dhe Ora do të jetë më e tmerrshme dhe më e hidhët.]]></translation>
<footnotes></footnotes>
</aya>
<aya number="47">
<translation><![CDATA[Pa dyshim, keqbërësit janë të humbur (në këtë jetë) dhe do të digjen në zjarr (në jetën tjetër).]]></translation>
<footnotes></footnotes>
</aya>
<aya number="48">
<translation><![CDATA[Ditën e Gjykimit ata do të tërhiqen me fytyrat e tyre në zjarr (e do t’u thuhet): “Shijoni zjarrin e Xhehenemit!”]]></translation>
<footnotes></footnotes>
</aya>
<aya number="49">
<translation><![CDATA[Vërtet, Ne çdo gjë e kemi krijuar me masë të paracaktuar.[346]]]></translation>
<footnotes><![CDATA[[346] Pra, Allahu i Madhëruar e ka krijuar gjithçka sipas paracaktimit të Tij, të shënuar në Librin e Ruajtur Hyjnor (Leuhi Mahfûdh).]]></footnotes>
</aya>
<aya number="50">
<translation><![CDATA[Ne urdhërojmë vetëm një herë dhe vullneti Ynë përmbushet sa çel e mbyll sytë.]]></translation>
<footnotes></footnotes>
</aya>
<aya number="51">
<translation><![CDATA[Ne tashmë i kemi shkatërruar të ngjashmit me ju (në mosbesim). Prandaj, a ka ndonjë që të marrë këshillë?!]]></translation>
<footnotes></footnotes>
</aya>
<aya number="52">
<translation><![CDATA[Çdo bëmë e tyre është shënuar në librat (e engjëjve që regjistrojnë veprat).]]></translation>
<footnotes></footnotes>
</aya>
<aya number="53">
<translation><![CDATA[Çdo gjë, e madhe a e vogël qoftë, është shënuar (në Leuhi Mahfudh).]]></translation>
<footnotes></footnotes>
</aya>
<aya number="54">
<translation><![CDATA[Vërtet, besimtarët e devotshëm do të jenë në kopshtet e Xhenetit, ku rrjedhin lumenj]]></translation>
<footnotes></footnotes>
</aya>
<aya number="55">
<translation><![CDATA[në kuvendin e së vërtetës (në Xhenet), tek një Sundues i Plotfuqishëm.]]></translation>
<footnotes></footnotes>
</aya>
</sura>
<sura number="55">
<aya number="1">
<translation><![CDATA[I Gjithëmëshirshmi]]></translation>
<footnotes></footnotes>
</aya>
<aya number="2">
<translation><![CDATA[ua ka mësuar Kuranin (robërve të Tij),]]></translation>
<footnotes></footnotes>
</aya>
<aya number="3">
<translation><![CDATA[ka krijuar njeriun]]></translation>
<footnotes></footnotes>
</aya>
<aya number="4">
<translation><![CDATA[dhe i ka mësuar atij të folurit e qartë.]]></translation>
<footnotes></footnotes>
</aya>
<aya number="5">
<translation><![CDATA[Dielli dhe Hëna ndjekin rrugën e caktuar.]]></translation>
<footnotes></footnotes>
</aya>
<aya number="6">
<translation><![CDATA[Bimët dhe pemët i përulen (Allahut).]]></translation>
<footnotes></footnotes>
</aya>
<aya number="7">
<translation><![CDATA[Ai e ka ngritur qiellin lart dhe ka vënë Balancën (për çdo gjë),]]></translation>
<footnotes></footnotes>
</aya>
<aya number="8">
<translation><![CDATA[që ju të mos e shkelni atë.]]></translation>
<footnotes></footnotes>
</aya>
<aya number="9">
<translation><![CDATA[Prandaj matni drejt e mos hani në peshë!]]></translation>
<footnotes></footnotes>
</aya>
<aya number="10">
<translation><![CDATA[Ai e ka bërë Tokën për krijesat.]]></translation>
<footnotes></footnotes>
</aya>
<aya number="11">
<translation><![CDATA[Aty ka fruta të llojllojshme dhe palma hurmash me frutat si bistakë,]]></translation>
<footnotes></footnotes>
</aya>
<aya number="12">
<translation><![CDATA[ka drithëra me gjethe e kërcej dhe bimë me erë të mirë.]]></translation>
<footnotes></footnotes>
</aya>
<aya number="13">
<translation><![CDATA[Pra, cilat dhunti të Zotit tuaj po i mohoni?![347]]]></translation>
<footnotes><![CDATA[[347] Fjala këtu i drejtohet njerëzve dhe xhindeve. Ky varg përsëritet 31 herë në këtë sure.]]></footnotes>
</aya>
<aya number="14">
<translation><![CDATA[Ai e krijoi njeriun prej baltës së thatë, ashtu si vorba,]]></translation>
<footnotes></footnotes>
</aya>
<aya number="15">
<translation><![CDATA[ndërsa xhindet i krijoi prej flakës së zjarrit.]]></translation>
<footnotes></footnotes>
</aya>
<aya number="16">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="17">
<translation><![CDATA[(Ai është) Zoti i dy lindjeve dhe i dy perëndimeve.[348]]]></translation>
<footnotes><![CDATA[[348] Sipas disa komentuesve të Kuranit, bëhet fjalë për pikat e lindjes dhe të perëndimit të diellit në verë dhe në dimër.]]></footnotes>
</aya>
<aya number="18">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="19">
<translation><![CDATA[Ai i ka lëshuar dy dete[349] që të takohen,]]></translation>
<footnotes><![CDATA[[349] Ujin e kripur dhe ujin e ëmbël.]]></footnotes>
</aya>
<aya number="20">
<translation><![CDATA[por, midis tyre ka një pengesë që nuk mund ta kapërcejnë.]]></translation>
<footnotes></footnotes>
</aya>
<aya number="21">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="22">
<translation><![CDATA[Prej tyre nxirren margaritarë dhe korale.]]></translation>
<footnotes></footnotes>
</aya>
<aya number="23">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="24">
<translation><![CDATA[Atij i përkasin edhe anijet që lundrojnë nëpër dete e që lartohen si male.]]></translation>
<footnotes></footnotes>
</aya>
<aya number="25">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="26">
<translation><![CDATA[Çdo gjë që është në Tokë, do të zhduket,]]></translation>
<footnotes></footnotes>
</aya>
<aya number="27">
<translation><![CDATA[e do të mbetet vetëm Fytyra (Qenia) e Zotit Tënd, plot Madhëri dhe Nderim.]]></translation>
<footnotes></footnotes>
</aya>
<aya number="28">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="29">
<translation><![CDATA[Atij i lutet gjithkush që ndodhet në qiej dhe në Tokë e në çdo kohë Ai ushtron fuqinë e gjithëmbarshme.]]></translation>
<footnotes></footnotes>
</aya>
<aya number="30">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="31">
<translation><![CDATA[O ju dy barrët e Tokës (njerëz dhe xhinde), së shpejti do të caktojmë gjykimin tuaj!]]></translation>
<footnotes></footnotes>
</aya>
<aya number="32">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="33">
<translation><![CDATA[O xhinde dhe njerëz, nëse keni fuqi të përshkoni kufijtë e qiejve dhe të Tokës, atëherë përshkojini ato! Por nuk do të mund ta bëni këtë, përveçse me një fuqi të madhe (nga Allahu)!]]></translation>
<footnotes></footnotes>
</aya>
<aya number="34">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="35">
<translation><![CDATA[Kundër jush do të dërgohen flakë zjarri dhe tunxh i shkrirë (si dënim për mohimin e dhuntive të Allahut) dhe ju nuk do të mund të mbroheni.]]></translation>
<footnotes></footnotes>
</aya>
<aya number="36">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="37">
<translation><![CDATA[Veç kur të çahet qielli dhe të bëhet i kuq si trëndafili (në Ditën e Kiametit)!]]></translation>
<footnotes></footnotes>
</aya>
<aya number="38">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="39">
<translation><![CDATA[Atë Ditë njerëzit dhe xhindet nuk do të pyeten për gjynahet e tyre.[350]]]></translation>
<footnotes><![CDATA[[350] Sepse atë ditë besimtarët dhe keqbërësit do të njihen nga shenjat e tyre.]]></footnotes>
</aya>
<aya number="40">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="41">
<translation><![CDATA[Keqbërësit do të njihen sipas shenjave dhe do të kapen për ballukesh dhe për këmbësh.]]></translation>
<footnotes></footnotes>
</aya>
<aya number="42">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="43">
<translation><![CDATA[Ja, ky është Xhehenemi, të cilin e mohonin keqbërësit!]]></translation>
<footnotes></footnotes>
</aya>
<aya number="44">
<translation><![CDATA[Ata do të sillen në mes të zjarrit dhe ujit të valuar në kulm.]]></translation>
<footnotes></footnotes>
</aya>
<aya number="45">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="46">
<translation><![CDATA[Për ata që i frikësohen paraqitjes para Zotit të vet, do të ketë dy kopshte!]]></translation>
<footnotes></footnotes>
</aya>
<aya number="47">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="48">
<translation><![CDATA[(Kopshtet do të jenë) të mbjellë me pemë që bëjnë hije.]]></translation>
<footnotes></footnotes>
</aya>
<aya number="49">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="50">
<translation><![CDATA[Në ta do të ketë dy burime që rrjedhin.]]></translation>
<footnotes></footnotes>
</aya>
<aya number="51">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="52">
<translation><![CDATA[Dhe prej çdo frute do të ketë nga dy lloje.]]></translation>
<footnotes></footnotes>
</aya>
<aya number="53">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="54">
<translation><![CDATA[Ata[351] do të jenë të mbështetur në shtroje, anash me armaç mëndafshi e frutat e dy kopshteve do t’i kenë afër sa t’i kapin me dorë.]]></translation>
<footnotes><![CDATA[[351] Besimtarët e devotshëm që do të hyjnë në këto kopshte.]]></footnotes>
</aya>
<aya number="55">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="56">
<translation><![CDATA[Atje do të ketë virgjëresha syulur, të cilat para tyre nuk i kanë prekur as njerëz, as xhinde.]]></translation>
<footnotes></footnotes>
</aya>
<aya number="57">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="58">
<translation><![CDATA[Ato do të jenë si rubinë dhe korale.]]></translation>
<footnotes></footnotes>
</aya>
<aya number="59">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="60">
<translation><![CDATA[A ka shpërblim tjetër për të mirën, veç të mirës?!]]></translation>
<footnotes></footnotes>
</aya>
<aya number="61">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="62">
<translation><![CDATA[Nën këto dy kopshte, do të ketë edhe dy kopshte të tjera.]]></translation>
<footnotes></footnotes>
</aya>
<aya number="63">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="64">
<translation><![CDATA[Ato do të jenë të stolisura me gjelbërim.]]></translation>
<footnotes></footnotes>
</aya>
<aya number="65">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="66">
<translation><![CDATA[Aty do të jenë dy burime që gulfojnë.]]></translation>
<footnotes></footnotes>
</aya>
<aya number="67">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="68">
<translation><![CDATA[Atje do të ketë fruta, palma hurmash dhe shegë.]]></translation>
<footnotes></footnotes>
</aya>
<aya number="69">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="70">
<translation><![CDATA[Në to do të ketë bukuroshe virtytesh të mrekullueshme.]]></translation>
<footnotes></footnotes>
</aya>
<aya number="71">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="72">
<translation><![CDATA[(Atje do të ketë) hyri syzeza nëpër tenda.]]></translation>
<footnotes></footnotes>
</aya>
<aya number="73">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="74">
<translation><![CDATA[Ato hyri nuk i kanë prekur para tyre[352] as njerëz, as xhinde.]]></translation>
<footnotes><![CDATA[[352] Banorëve të dy kopshteve më të ulëta.]]></footnotes>
</aya>
<aya number="75">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="76">
<translation><![CDATA[Ata do të rrinë mbështetur në shtroje të gjelbra e qilima të bukur.]]></translation>
<footnotes></footnotes>
</aya>
<aya number="77">
<translation><![CDATA[Pra, cilat dhunti të Zotit tuaj po i mohoni?!]]></translation>
<footnotes></footnotes>
</aya>
<aya number="78">
<translation><![CDATA[Qoftë lartësuar emri i Zotit tënd, plot Madhëri dhe Nderim!]]></translation>
<footnotes></footnotes>
</aya>
</sura>
<sura number="56">
<aya number="1">
<translation><![CDATA[Kur të ndodhë Ngjarja (Kiameti),]]></translation>
<footnotes></footnotes>
</aya>
<aya number="2">
<translation><![CDATA[ardhjen e saj askush nuk do ta mohojë.]]></translation>
<footnotes></footnotes>
</aya>
<aya number="3">
<translation><![CDATA[Disa do t’i ulë e disa do t’i lartësojë.]]></translation>
<footnotes></footnotes>
</aya>
<aya number="4">
<translation><![CDATA[Kur Toka të dridhet fuqishëm,]]></translation>
<footnotes></footnotes>
</aya>
<aya number="5">
<translation><![CDATA[malet të thërrmohen copë-copë]]></translation>
<footnotes></footnotes>
</aya>
<aya number="6">
<translation><![CDATA[e të shndërrohen në pluhur të shpërndarë,]]></translation>
<footnotes></footnotes>
</aya>
<aya number="7">
<translation><![CDATA[ju, (o njerëz) do të ndaheni në tri grupe:]]></translation>
<footnotes></footnotes>
</aya>
<aya number="8">
<translation><![CDATA[njerëzit e së djathtës[353] - sa të nderuar do të jenë fatlumët!]]></translation>
<footnotes><![CDATA[[353] Këta janë njerëzit që do t’u jepet libri i veprave nga ana e djathtë.]]></footnotes>
</aya>
<aya number="9">
<translation><![CDATA[njerëzit e së majtës[354] - sa të poshtëruar do të jenë fatkeqët!]]></translation>
<footnotes><![CDATA[[354] Këta janë njerëzit që do t’u jepet libri i veprave nga ana e majtë ose nga pas shpine.]]></footnotes>
</aya>
<aya number="10">
<translation><![CDATA[dhe ata që kanë prirë (në besim) e që do të prijnë (edhe në Xhenet).]]></translation>
<footnotes></footnotes>
</aya>
<aya number="11">
<translation><![CDATA[Ata janë të afërtit (tek Allahu),]]></translation>
<footnotes></footnotes>
</aya>
<aya number="12">
<translation><![CDATA[në kopshtet e kënaqësisë.]]></translation>
<footnotes></footnotes>
</aya>
<aya number="13">
<translation><![CDATA[Shumica e tyre janë prej të lashtëve,]]></translation>
<footnotes></footnotes>
</aya>
<aya number="14">
<translation><![CDATA[ndërsa një pakicë prej brezave të mëvonshëm.]]></translation>
<footnotes></footnotes>
</aya>
<aya number="15">
<translation><![CDATA[Ata do të qëndrojnë në divane të stolisura me ar e gurë të çmuar,]]></translation>
<footnotes></footnotes>
</aya>
<aya number="16">
<translation><![CDATA[të mbështetur në to përballë njëri-tjetrit.]]></translation>
<footnotes></footnotes>
</aya>
<aya number="17">
<translation><![CDATA[Do t’u sillen rreth (për shërbim) djelmosha përherë të rinj,]]></translation>
<footnotes></footnotes>
</aya>
<aya number="18">
<translation><![CDATA[me kupa, ibrikë dhe gota me pije të kulluar, që rrjedh]]></translation>
<footnotes></footnotes>
</aya>
<aya number="19">
<translation><![CDATA[e prej së cilës nuk do t’u dhembë koka dhe nuk do t’u humbë mendja,]]></translation>
<footnotes></footnotes>
</aya>
<aya number="20">
<translation><![CDATA[e me fruta të cilat do t’i zgjedhin vetë]]></translation>
<footnotes></footnotes>
</aya>
<aya number="21">
<translation><![CDATA[dhe mish shpendësh që ua ka ënda.]]></translation>
<footnotes></footnotes>
</aya>
<aya number="22">
<translation><![CDATA[Për ata ka edhe hyri symëdha,]]></translation>
<footnotes></footnotes>
</aya>
<aya number="23">
<translation><![CDATA[të ngjashme me margaritarët e ruajtur,]]></translation>
<footnotes></footnotes>
</aya>
<aya number="24">
<translation><![CDATA[si shpërblim për atë që kanë punuar.]]></translation>
<footnotes></footnotes>
</aya>
<aya number="25">
<translation><![CDATA[Aty nuk do të dëgjojnë biseda të kota, as fjalë gjynahesh,]]></translation>
<footnotes></footnotes>
</aya>
<aya number="26">
<translation><![CDATA[por vetëm fjalët “Paqe, paqe”!]]></translation>
<footnotes></footnotes>
</aya>
<aya number="27">
<translation><![CDATA[E njerëzit e së djathtës – sa të nderuar që janë fatlumët!]]></translation>
<footnotes></footnotes>
</aya>
<aya number="28">
<translation><![CDATA[Ata do të qëndrojnë në mes të lotusëve pa gjemba]]></translation>
<footnotes></footnotes>
</aya>
<aya number="29">
<translation><![CDATA[dhe bananeve të mbushura me fruta,]]></translation>
<footnotes></footnotes>
</aya>
<aya number="30">
<translation><![CDATA[nën hije të gjera,]]></translation>
<footnotes></footnotes>
</aya>
<aya number="31">
<translation><![CDATA[pranë një uji rrjedhës,]]></translation>
<footnotes></footnotes>
</aya>
<aya number="32">
<translation><![CDATA[dhe mes frutave të llojllojshme,]]></translation>
<footnotes></footnotes>
</aya>
<aya number="33">
<translation><![CDATA[të cilat kurrë nuk sosen, as nuk janë të ndaluara;]]></translation>
<footnotes></footnotes>
</aya>
<aya number="34">
<translation><![CDATA[dhe në shtroje të ngritura (ku i presin hyritë),]]></translation>
<footnotes></footnotes>
</aya>
<aya number="35">
<translation><![CDATA[të cilat Ne i kemi krijuar në një formë të veçantë (jo të lindura),]]></translation>
<footnotes></footnotes>
</aya>
<aya number="36">
<translation><![CDATA[dhe i kemi bërë ato virgjëresha,]]></translation>
<footnotes></footnotes>
</aya>
<aya number="37">
<translation><![CDATA[të dashura për bashkëshortët e tyre dhe moshatare me ta,]]></translation>
<footnotes></footnotes>
</aya>
<aya number="38">
<translation><![CDATA[për njerëzit e së djathtës.]]></translation>
<footnotes></footnotes>
</aya>
<aya number="39">
<translation><![CDATA[Janë shumë nga të lashtët]]></translation>
<footnotes></footnotes>
</aya>
<aya number="40">
<translation><![CDATA[e shumë edhe nga të mëvonshmit.]]></translation>
<footnotes></footnotes>
</aya>
<aya number="41">
<translation><![CDATA[Po njerëzit e së majtës – sa të poshtëruar janë fatkeqët!]]></translation>
<footnotes></footnotes>
</aya>
<aya number="42">
<translation><![CDATA[Ata do të jenë në afshin përcëllues të zjarrit dhe ujit të valuar]]></translation>
<footnotes></footnotes>
</aya>
<aya number="43">
<translation><![CDATA[dhe nën hijen e një tymi të zi,]]></translation>
<footnotes></footnotes>
</aya>
<aya number="44">
<translation><![CDATA[e cila nuk do të jetë as e freskët e as e këndshme.]]></translation>
<footnotes></footnotes>
</aya>
<aya number="45">
<translation><![CDATA[Ata, para kësaj, jetonin në luks]]></translation>
<footnotes></footnotes>
</aya>
<aya number="46">
<translation><![CDATA[dhe në vazhdimësi bënin gjynahe të rënda[355],]]></translation>
<footnotes><![CDATA[[355] Veçanërisht idhujtari.]]></footnotes>
</aya>
<aya number="47">
<translation><![CDATA[duke thënë: “Vallë, pasi të vdesim e të bëhemi pluhur e eshtra, vërtet do të ringjallemi?!]]></translation>
<footnotes></footnotes>
</aya>
<aya number="48">
<translation><![CDATA[Vallë, edhe të parët tanë të lashtë?!”]]></translation>
<footnotes></footnotes>
</aya>
<aya number="49">
<translation><![CDATA[Thuaju (o Muhamed): “Me siguri, edhe të parët, edhe të mbramët,]]></translation>
<footnotes></footnotes>
</aya>
<aya number="50">
<translation><![CDATA[do të tubohen në një ditë të caktuar.]]></translation>
<footnotes></footnotes>
</aya>
<aya number="51">
<translation><![CDATA[Dhe atëherë ju, o jobesimtarë të humbur,]]></translation>
<footnotes></footnotes>
</aya>
<aya number="52">
<translation><![CDATA[me siguri që do të hani nga pema e zekumit,]]></translation>
<footnotes></footnotes>
</aya>
<aya number="53">
<translation><![CDATA[me të cilën do të mbushni barkun.]]></translation>
<footnotes></footnotes>
</aya>
<aya number="54">
<translation><![CDATA[Pastaj do të pini ujë të valuar,]]></translation>
<footnotes></footnotes>
</aya>
<aya number="55">
<translation><![CDATA[madje do të pini ashtu siç pi deveja e etshme”.]]></translation>
<footnotes></footnotes>
</aya>
<aya number="56">
<translation><![CDATA[Kështu do të jetë gostia e tyre në Ditën e Llogarisë!]]></translation>
<footnotes></footnotes>
</aya>
<aya number="57">
<translation><![CDATA[Ne ju krijuam – e pse nuk e pranoni të vërtetën?]]></translation>
<footnotes></footnotes>
</aya>
<aya number="58">
<translation><![CDATA[A e keni parë farën që e hidhni?]]></translation>
<footnotes></footnotes>
</aya>
<aya number="59">
<translation><![CDATA[A jeni ju që e krijoni atë apo jemi Ne krijuesit e saj?]]></translation>
<footnotes></footnotes>
</aya>
<aya number="60">
<translation><![CDATA[Ne e caktojmë vdekjen tuaj dhe askush nuk mund të na pengojë]]></translation>
<footnotes></footnotes>
</aya>
<aya number="61">
<translation><![CDATA[që t’jua ndryshojmë trajtën dhe t’ju rikrijojmë ashtu si nuk e dini (në Ditën e Ringjalljes).]]></translation>
<footnotes></footnotes>
</aya>
<aya number="62">
<translation><![CDATA[Sigurisht, ju e dini krijimin e parë (prej një pike fare), atëherë përse nuk mendoni?!]]></translation>
<footnotes></footnotes>
</aya>
<aya number="63">
<translation><![CDATA[A shihni atë që mbillni?]]></translation>
<footnotes></footnotes>
</aya>
<aya number="64">
<translation><![CDATA[Vallë, ju e bëni atë që të mbijë apo jemi Ne rritësit e saj?]]></translation>
<footnotes></footnotes>
</aya>
<aya number="65">
<translation><![CDATA[Nëse duam, Ne e lëmë fyçkë dhe ju do të çuditeni]]></translation>
<footnotes></footnotes>
</aya>
<aya number="66">
<translation><![CDATA[(e do të thoni): “Ne jemi të dëmtuar,]]></translation>
<footnotes></footnotes>
</aya>
<aya number="67">
<translation><![CDATA[madje jemi krejt të privuar (nga furnizimi)!”]]></translation>
<footnotes></footnotes>
</aya>
<aya number="68">
<translation><![CDATA[A e shihni ujin që pini?]]></translation>
<footnotes></footnotes>
</aya>
<aya number="69">
<translation><![CDATA[Vallë, ju e zbrisni atë prej reve apo Ne e zbresim?]]></translation>
<footnotes></footnotes>
</aya>
<aya number="70">
<translation><![CDATA[Nëse duam, Ne e bëjmë atë të njelmët, andaj përse nuk jeni mirënjohës?!]]></translation>
<footnotes></footnotes>
</aya>
<aya number="71">
<translation><![CDATA[A e shihni zjarrin që e ndizni?]]></translation>
<footnotes></footnotes>
</aya>
<aya number="72">
<translation><![CDATA[Vallë, ju i keni bërë drutë për të apo Ne i kemi bërë?!]]></translation>
<footnotes></footnotes>
</aya>
<aya number="73">
<translation><![CDATA[Ne e kemi bërë atë përkujtues (të zjarrit të Xhehenemit) dhe, që t’u sjellë dobi nevojtarëve,]]></translation>
<footnotes></footnotes>
</aya>
<aya number="74">
<translation><![CDATA[prandaj lavdëroje emrin e Zotit tënd të Madhërishëm!]]></translation>
<footnotes></footnotes>
</aya>
<aya number="75">
<translation><![CDATA[Betohem në çastin e perëndimit të yjeve,]]></translation>
<footnotes></footnotes>
</aya>
<aya number="76">
<translation><![CDATA[- e ky është betim i madh, veç sikur ta dinit]]></translation>
<footnotes></footnotes>
</aya>
<aya number="77">
<translation><![CDATA[se ky është vërtet një Kuran i nderuar,]]></translation>
<footnotes></footnotes>
</aya>
<aya number="78">
<translation><![CDATA[në Librin e ruajtur.]]></translation>
<footnotes></footnotes>
</aya>
<aya number="79">
<translation><![CDATA[Atë (Kuranin) e prekin vetëm të pastrit.]]></translation>
<footnotes></footnotes>
</aya>
<aya number="80">
<translation><![CDATA[Ai është Shpallje prej Zotit të botëve.]]></translation>
<footnotes></footnotes>
</aya>
<aya number="81">
<translation><![CDATA[Vallë, një Fjalë të tillë ju e mohoni]]></translation>
<footnotes></footnotes>
</aya>
<aya number="82">
<translation><![CDATA[dhe e bëni detyrën tuaj (të përditshme) ta përgënjeshtroni?!]]></translation>
<footnotes></footnotes>
</aya>
<aya number="83">
<translation><![CDATA[Atëherë, përse kur (dikujt) i vjen (shpirti) në grykë]]></translation>
<footnotes></footnotes>
</aya>
<aya number="84">
<translation><![CDATA[para syve tuaj,]]></translation>
<footnotes></footnotes>
</aya>
<aya number="85">
<translation><![CDATA[- ndërkohë që Ne jemi më afër atij se ju, por ju nuk e vini re]]></translation>
<footnotes></footnotes>
</aya>
<aya number="86">
<translation><![CDATA[përse pra, nëse nuk do të gjykoheni (në jetën e përtejme),]]></translation>
<footnotes></footnotes>
</aya>
<aya number="87">
<translation><![CDATA[ju nuk ia ktheni shpirtin atij? Përgjigjjuni kësaj, nëse thoni të vërtetën!]]></translation>
<footnotes></footnotes>
</aya>
<aya number="88">
<translation><![CDATA[Kështu, nëse ai (në agoni) është nga ata që janë të afërt (me Allahun),]]></translation>
<footnotes></footnotes>
</aya>
<aya number="89">
<translation><![CDATA[do të ketë prehje, kënaqësi dhe dhunti të Xhenetit.]]></translation>
<footnotes></footnotes>
</aya>
<aya number="90">
<translation><![CDATA[E, nëse është nga njerëzit e së djathtës,]]></translation>
<footnotes></footnotes>
</aya>
<aya number="91">
<translation><![CDATA[(ai do të përshëndetet) “Paqe për ty” nga njerëzit e së djathtës.]]></translation>
<footnotes></footnotes>
</aya>
<aya number="92">
<translation><![CDATA[Por, nëse (ai në agoni) është nga përgënjeshtruesit e humbur,]]></translation>
<footnotes></footnotes>
</aya>
<aya number="93">
<translation><![CDATA[ai do të gostitet me ujë të valuar]]></translation>
<footnotes></footnotes>
</aya>
<aya number="94">
<translation><![CDATA[dhe do të përcëllohet në Zjarrin e flakëruar (të Xhehenemit).]]></translation>
<footnotes></footnotes>
</aya>
<aya number="95">
<translation><![CDATA[Pa dyshim, kjo është e Vërteta e sigurt.]]></translation>
<footnotes></footnotes>
</aya>
<aya number="96">
<translation><![CDATA[Andaj lavdëroje emrin e Zotit tënd të Madhërishëm!]]></translation>
<footnotes></footnotes>
</aya>
</sura>
<sura number="57">
<aya number="1">
<translation><![CDATA[Allahun e lartëson çdo gjë që është në qiej dhe në Tokë. Ai është i Plotfuqishmi, i Urti.]]></translation>
<footnotes></footnotes>
</aya>
<aya number="2">
<translation><![CDATA[Atij i përket sundimi i qiejve dhe i Tokës. Ai jep jetë e vdekje dhe është i fuqishëm për çdo gjë.]]></translation>
<footnotes></footnotes>
</aya>
<aya number="3">
<translation><![CDATA[Ai është i Pari dhe i Mbrami, i Dukshmi (me argumente) dhe i Padukshmi (me sy). Ai është i Dijshëm për çdo gjë!]]></translation>
<footnotes></footnotes>
</aya>
<aya number="4">
<translation><![CDATA[Ai i krijoi qiejt dhe Tokën për gjashtë ditë, pastaj u ngrit mbi Fron. Ai e di se çfarë hyn në Tokë dhe çfarë del prej saj, çfarë zbret prej qiellit dhe çfarë ngjitet drejt tij. Ai është me ju kudo që të gjendeni; Ai sheh gjithçka që bëni.]]></translation>
<footnotes></footnotes>
</aya>
<aya number="5">
<translation><![CDATA[Atij i përket sundimi i qiejve dhe i Tokës; tek Allahu do të kthehet gjithçka!]]></translation>
<footnotes></footnotes>
</aya>
<aya number="6">
<translation><![CDATA[Ai e ndërfut natën tek dita dhe ditën tek nata. Ai e di çfarë ka çdokush në kraharor.]]></translation>
<footnotes></footnotes>
</aya>
<aya number="7">
<translation><![CDATA[Besoni Allahun dhe të Dërguarin e Tij dhe shpenzoni nga ato që Ai jua ka lënë trashëgim, se për ata midis jush që besojnë dhe shpenzojnë (për bamirësi), do të ketë shpërblim të madh!]]></translation>
<footnotes></footnotes>
</aya>
<aya number="8">
<translation><![CDATA[Çfarë keni që nuk besoni në Allahun, ndërkohë që i Dërguari i Tij ju fton që të besoni në Zotin tuaj, i Cili, tashmë, ka marrë besën prej jush?! Atëherë besoni, nëse jeni besimtarë të vërtetë!]]></translation>
<footnotes></footnotes>
</aya>
<aya number="9">
<translation><![CDATA[Është Ai që i ka zbritur robit të Vet shpallje të qarta për t’ju nxjerrë nga errësira në dritë. Allahu është vërtet i Butë dhe Mëshirëplotë me ju.]]></translation>
<footnotes></footnotes>
</aya>
<aya number="10">
<translation><![CDATA[Atëherë, çfarë keni që nuk shpenzoni në rrugën e Allahut, ndërkohë që vetëm Atij i përket trashëgimia e qiejve dhe e Tokës? Nuk janë të barabartë ata që kanë shpenzuar dhe kanë luftuar para fitores me ata që kanë shpenzuar dhe kanë luftuar më pas. Ata kanë shkallë më të lartë, mirëpo Allahu u premton të gjithëve më të mirën (Xhenetin). Allahu e di mirë atë që bëni ju.]]></translation>
<footnotes></footnotes>
</aya>
<aya number="11">
<translation><![CDATA[Kush është ai, që do t’i japë vullnetarisht Allahut një hua të mirë, që Ai pastaj t’ia kthejë shumëfish?! (Veç kësaj), për atë do të ketë shpërblim fisnik,]]></translation>
<footnotes></footnotes>
</aya>
<aya number="12">
<translation><![CDATA[ditën që do të shohësh besimtarët dhe besimtaret, me dritën e tyre që shkëlqen para dhe në të djathtë të tyre (e do t’u thuhet): “Lajm i mirë sot për ju: kopshtet e Xhenetit nëpër të cilat rrjedhin lumenjtë e ku do të banoni përgjithmonë. Kjo është fitorja më e madhe!”]]></translation>
<footnotes></footnotes>
</aya>
<aya number="13">
<translation><![CDATA[Atë Ditë, hipokritët dhe hipokritet do t’u thonë besimtarëve: “Na prisni edhe ne që të marrim nga drita juaj”! Por atyre do t’u thuhet: “Kthehuni prapa e kërkoni tjetër dritë!” Dhe, ndërmjet tyre, do të vendoset një mur me portë: brenda saj ka mëshirë, kurse jashtë saj ka dënim.]]></translation>
<footnotes></footnotes>
</aya>
<aya number="14">
<translation><![CDATA[“A nuk kemi qenë me ju?” - do të thërrasin ata. - “Po, - do t’u përgjigjen, - por ju e çuat veten në tundim, pritët, dyshuat dhe u mashtruat nga vetë dëshirat tuaja të kota, derisa arriti urdhri i Allahut, e djalli ju mashtroi për Allahun!]]></translation>
<footnotes></footnotes>
</aya>
<aya number="15">
<translation><![CDATA[Sot nuk pranohet prej jush kurrfarë shpërblese e as prej atyre që nuk kanë besuar: zjarri është vendbanimi juaj, ai është për ju; eh, sa vendbanim i tmerrshëm që është ai!”]]></translation>
<footnotes></footnotes>
</aya>
<aya number="16">
<translation><![CDATA[A nuk ka ardhur koha për besimtarët e vërtetë, që zemrat e tyre të përulen para këshillave të Allahut dhe para së Vërtetës që Ai ka shpallur e të mos bëhen si ata, që iu është dhënë Libri më parë?! Me kalimin e një kohe të gjatë, zemrat e tyre u ngurtësuan dhe shumë syresh janë të pabindur.]]></translation>
<footnotes></footnotes>
</aya>
<aya number="17">
<translation><![CDATA[Dijeni, se Allahu e ngjall tokën pas vdekjes së saj! Ne ju sqarojmë shpalljet, në mënyrë që ju të kuptoni!]]></translation>
<footnotes></footnotes>
</aya>
<aya number="18">
<translation><![CDATA[Ata që japin lëmoshë e që i japin Allahut një hua të mirë, qofshin burra ose gra, do t’u shumëfishohet përfitimi dhe do të kenë një shpërblim fisnik.]]></translation>
<footnotes></footnotes>
</aya>
<aya number="19">
<translation><![CDATA[Ata që besojnë Allahun dhe të dërguarit e Tij, pikërisht ata janë njerëzit e sinqertë. Dëshmorët do të kenë te Zoti i vet shpërblimin dhe dritën e tyre. Kurse ata që nuk janë besimtarë dhe i mohojnë shpalljet Tona, do të jenë banorë të zjarrit!]]></translation>
<footnotes></footnotes>
</aya>
<aya number="20">
<translation><![CDATA[Ta dini, se jeta në këtë botë, nuk është tjetër veçse lojë, dëfrim e zbukurim, si dhe mburrje ndërmjet jush e rivalitet për më shumë pasuri dhe fëmijë! Ajo i shëmbëllen bimës, e cila pas shiut rritet dhe i gëzon bujqit, por më vonë zverdhet, thahet dhe mbetet pa vlerë. Në botën tjetër ju presin vuajtje të mëdha ose falja e Allahut dhe kënaqësia e Tij; jeta në këtë botë është vetëm kënaqësi e rreme.]]></translation>
<footnotes></footnotes>
</aya>
<aya number="21">
<translation><![CDATA[Prandaj rrekuni me njëri-tjetrin, duke kërkuar falje prej Zotit tuaj dhe një kopsht të gjerë sa qielli dhe Toka, që është e përgatitur për ata që i kanë besuar Allahut dhe të dërguarve të Tij. Ajo është mirësia e Allahut, që Ai ia jep kujt të dojë; e Allahu ka mirësi të pafund.]]></translation>
<footnotes></footnotes>
</aya>
<aya number="22">
<translation><![CDATA[S’ka fatkeqësi që godet tokën dhe ju, që të mos jetë e shënuar në Libër (Leuhi Mahfûdh) më parë se ta krijojmë atë. Kjo për Allahun është vërtet e lehtë!]]></translation>
<footnotes></footnotes>
</aya>
<aya number="23">
<translation><![CDATA[(Këtë paracaktim e kemi bërë) që ju të mos dëshpëroheni për atë që ju ka kaluar, por edhe për të mos u gëzuar së tepërmi për atë që Ai ju ka dhënë. Allahu nuk i do kryelartët mburravecë]]></translation>
<footnotes></footnotes>
</aya>
<aya number="24">
<translation><![CDATA[e as ata që, përveçse janë vetë koprracë, i nxisin edhe të tjerët në koprraci. Kushdo që nuk ia vë veshin kësaj, le ta dijë se Allahu është i Vetëmjaftueshmi dhe i Denji për çdo lavd.]]></translation>
<footnotes></footnotes>
</aya>
<aya number="25">
<translation><![CDATA[Ne i çuam të dërguarit Tanë me prova të qarta dhe bashkë me ta zbritëm Librat (e shenjtë) dhe peshoren (e drejtësisë): që njerëzit të veprojnë drejt. Ne e zbritëm hekurin, në të cilin ka (material për) luftë të fuqishme dhe dobi (të tjera) për njerëzit, me qëllim që Allahu të njohë ata që e ndihmojnë Atë dhe të dërguarit e Tij, pa e parë Atë. Me të vërtetë, Allahu është i Fortë dhe i Plotfuqishëm.]]></translation>
<footnotes></footnotes>
</aya>
<aya number="26">
<translation><![CDATA[Sigurisht, Ne dërguam Nuhun dhe Ibrahimin e u dhuruam trashëgimtarëve të tyre Profecinë dhe Librin. Disa syresh ishin në rrugë të drejtë, kurse shumica prej tyre ishin gjynahqarë të pabindur.]]></translation>
<footnotes></footnotes>
</aya>
<aya number="27">
<translation><![CDATA[Pas tyre Ne çuam të dërguar të tjerë, mandej dërguam Isain, të birin e Merjemes. Ne i dhamë atij Ungjillin, kurse në zemrat e pasuesve të tij mbollëm butësi dhe mëshirë. Sa për murgërinë, Ne nuk ua urdhëruam atë, por ata e shpikën vetë për të arritur kënaqësinë e Allahut. E megjithatë, ata nuk u kujdesën si duhet për të. Kështu, Ne u dhamë besimtarëve të vërtetë prej tyre shpërblimin e merituar, sado që shumë prej tyre janë të pabindur.]]></translation>
<footnotes></footnotes>
</aya>
<aya number="28">
<translation><![CDATA[O ju (ithtarë të Librit) që besuat (në Musain dhe Isain), ruajuni Allahut dhe besoni në të Dërguarin e Tij (Muhamedin), se Ai do t’ju dhurojë pjesë të dyfishtë nga mëshira e Vet, do t’ju japë dritë, me ndihmën e së cilës do të ecni dhe do t’ju falë; Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="29">
<translation><![CDATA[Dhe le ta dinë ithtarët e Librit, se ata nuk kanë aspak fuqi mbi çfarëdo mirësie të Allahut dhe se mirësia është vetëm në dorën e Allahut. Ai ia jep kujt të dojë. Allahu zotëron mirësi të pakufishme.]]></translation>
<footnotes></footnotes>
</aya>
</sura>
<sura number="58">
<aya number="1">
<translation><![CDATA[Allahu i ka dëgjuar fjalët e asaj,[356] që diskutoi me ty për burrin e vet dhe iu ankua Atij. Allahu e dëgjoi bisedën tuaj, sepse Ai dëgjon dhe sheh gjithçka.]]></translation>
<footnotes><![CDATA[[356] Ajo është Haula bint Tha‘lebe, të cilën burri e ndau me fjalët “Më je bërë si shpina e nënës sime”, një formulë kjo që pranohej si deklaratë ndarjeje ndër arabët paganë.]]></footnotes>
</aya>
<aya number="2">
<translation><![CDATA[Ata midis jush, që i ndajnë gratë e veta, duke u thënë se iu duken si nënat e veta, duhet ta dinë se ato nuk janë nënat e tyre. Nënat e tyre janë vetëm ato që i kanë lindur ata. Fjalët që ata thanë, janë të pahijshme dhe të pavërteta. Megjithatë, Allahu është Falës dhe Shlyes i gabimeve.]]></translation>
<footnotes></footnotes>
</aya>
<aya number="3">
<translation><![CDATA[Ata që i ndajnë gratë e veta në këtë mënyrë e pastaj duan të kthejnë mbrapsht atë që thanë, duhet të lirojnë një skllav (apo skllave), para se të preken përsëri. Kështu ju urdhërohet. Allahu i di të gjitha ato që bëni ju.]]></translation>
<footnotes></footnotes>
</aya>
<aya number="4">
<translation><![CDATA[Ai që nuk gjen (ndonjë skllav për të liruar), duhet që të agjërojë dy muaj rresht, para se të preken si bashkëshortë. E, nëse nuk mund ta mbajë agjërimin, atëherë duhet të ushqejë gjashtëdhjetë të varfër. Kjo, që të tregoni besimin në Allahun dhe të Dërguarin e Tij. Këta janë kufijtë e Allahut. Ndërsa për jobesimtarët ka vuajtje të mundimshme.]]></translation>
<footnotes></footnotes>
</aya>
<aya number="5">
<translation><![CDATA[Vërtet, ata që i kundërvihen Allahut dhe të dërguarit të Tij, do të poshtërohen, siç janë poshtëruar ata para tyre. Ne kemi zbritur shpallje të qarta, kurse për jobesimtarët do të ketë vuajtje poshtëruese,]]></translation>
<footnotes></footnotes>
</aya>
<aya number="6">
<translation><![CDATA[në ditën kur Allahu i ngjall të gjithë e i njofton për veprat që kanë bërë. Allahu të gjitha i ka shënuar, edhe pse ata i kanë harruar. Allahu është dëshmitar i çdo gjëje.]]></translation>
<footnotes></footnotes>
</aya>
<aya number="7">
<translation><![CDATA[A nuk e di ti, se Allahu di çdo gjë që është në qiej dhe në Tokë?! Nuk ka bisedë të fshehtë midis tre vetave, që Ai të mos jetë i katërti; as midis pesë vetave e që Ai të mos jetë i gjashti; as kur janë më pak, as kur janë më shumë, që Ai të mos jetë me ata, kudo që të ndodhen; Ai në Ditën e Kiametit do t’i njoftojë ata se çfarë kanë bërë, se, me të vërtetë, Allahu di çdo gjë!]]></translation>
<footnotes></footnotes>
</aya>
<aya number="8">
<translation><![CDATA[A nuk i sheh ata të cilët, edhe pse iu është ndaluar të kurdisin fshehtas, kthehen tek ajo që u është ndaluar dhe kurdisin për gjynahe, armiqësi dhe mosbindje ndaj të Dërguarit? Kur vijnë te ti, ata të përshëndesin me fjalë, me të cilat Allahu nuk të përshëndet kurrë dhe thonë me vete: “Pse nuk na dënon Allahu për këtë që po flasim?” Xhehenemi është një dënim i mjaftueshëm për ata. Në flakët e tij do të digjen. Eh, sa vendbanim i tmerrshëm që është ai!]]></translation>
<footnotes></footnotes>
</aya>
<aya number="9">
<translation><![CDATA[O besimtarë! Kur të bisedoni fshehtas mes jush, mos flisni për gjynahe, armiqësi dhe mosbindje ndaj të Dërguarit; por bisedoni për mirësi dhe drejtësi. Kijeni frikë Allahun, para të Cilit do të tuboheni.]]></translation>
<footnotes></footnotes>
</aya>
<aya number="10">
<translation><![CDATA[Intrigat e fshehta vijnë vetëm nga djalli, për t’i dëshpëruar besimtarët. E megjithatë, ai nuk mund t’u shkaktojë kurrfarë të keqeje, përveç nëse Allahu e lejon atë. Pra, besimtarët le të mbështeten tek Allahu!]]></translation>
<footnotes></footnotes>
</aya>
<aya number="11">
<translation><![CDATA[O besimtarë! Kur ju thuhet t’u hapni vend të tjerëve në tubim, atëherë bëni vend, se Allahu do t’ju bëjë vend (në Xhenet)! E kur ju thuhet të ngriheni, atëherë bëni kështu, se Allahu do t’i ngrejë në shkallë të lartë ata midis jush që besojnë dhe që u është dhënë dija. Allahu di çdo gjë që punoni.]]></translation>
<footnotes></footnotes>
</aya>
<aya number="12">
<translation><![CDATA[O besimtarë, kur të doni të këshilloheni me të Dërguarin, para këshillimit, jepni lëmoshë, kjo është më mirë dhe më pastër për ju. Po, nëse nuk keni, Allahu me të vërtetë, është Falës dhe Mëshirëplotë.]]></translation>
<footnotes></footnotes>
</aya>
<aya number="13">
<translation><![CDATA[A mos po frikësoheni që para këshillimit tuaj të jepni lëmoshë?! E nëse nuk jepni, e Allahu jua ka falur, atëherë kryeni namazin, jepni zekatin dhe dëgjoni Allahun e të Dërguarin e tij! Allahu di çdo gjë që bëni.]]></translation>
<footnotes></footnotes>
</aya>
<aya number="14">
<translation><![CDATA[A nuk i sheh ata (hipokritët) që shoqërohen me njerëz, me të cilët Allahu është i zemëruar? Ata nuk ju përkasin as juve (o besimtarë), as atyre. Ata me vetëdije betohen në gënjeshtër (se janë besimtarë).]]></translation>
<footnotes></footnotes>
</aya>
<aya number="15">
<translation><![CDATA[Allahu u ka përgatitur atyre dënim të rëndë, sepse është vërtet e mbrapshtë ajo që bëjnë.]]></translation>
<footnotes></footnotes>
</aya>
<aya number="16">
<translation><![CDATA[Betimet e tyre i kanë bërë perde (për mbrapshtitë e tyre) dhe i pengojnë të tjerët nga rruga e Allahut; ata i pret dënimi i poshtërues.]]></translation>
<footnotes></footnotes>
</aya>
<aya number="17">
<translation><![CDATA[As pasuria, as fëmijët e tyre nuk do t’u vijnë aspak në ndihmë (kur të jenë) para Allahut; ata do të jenë banorë të zjarrit, ku do të qëndrojnë përgjithmonë.]]></translation>
<footnotes></footnotes>
</aya>
<aya number="18">
<translation><![CDATA[Ditën, kur Allahu t’i ringjallë të gjithë, ata do t’i betohen Atij, ashtu siç të betohen ty tani, duke menduar se kjo do t’u sjellë dobi. Në të vërtetë, pikërisht ata janë gënjeshtarët!]]></translation>
<footnotes></footnotes>
</aya>
<aya number="19">
<translation><![CDATA[Ata i ka vënë poshtë djalli dhe i ka bërë që të harrojnë përmendjen e Allahut. Ata janë pala e djallit; në të vërtetë, pala e djallit janë humbësit.]]></translation>
<footnotes></footnotes>
</aya>
<aya number="20">
<translation><![CDATA[Ata që kundërshtojnë Allahun dhe të Dërguarin e Tij, do të jenë në shkallën më të poshtëruar.]]></translation>
<footnotes></footnotes>
</aya>
<aya number="21">
<translation><![CDATA[Allahu ka vendosur: “Unë dhe të dërguarit e Mi do të triumfojmë me siguri!” Allahu është vërtet i Fortë dhe i Plotfuqishëm.]]></translation>
<footnotes></footnotes>
</aya>
<aya number="22">
<translation><![CDATA[Nuk gjen njerëz, që besojnë në Allahun dhe në Ditën e Fundit, që të ushqejnë dashuri ndaj atyre, të cilët kundërshtojnë Allahun dhe të Dërguarin e tij, edhe në qofshin ata etërit e tyre ose bijtë e tyre, ose vëllezërit e tyre, ose farefisi i tyre. Allahu ka skalitur besimin në zemrat e tyre dhe i ka fuqizuar ata me shpalljen e Vet. Ai do t’i shpjerë ata në kopshte, nëpër të cilat rrjedhin lumenj e ku do të qëndrojnë përgjithmonë. Allahu është i kënaqur me ata, por edhe ata do të jenë të kënaqur me Të. Ata janë Pala e Allahut dhe, vërtet që Pala e Allahut do të jetë fituese.]]></translation>
<footnotes></footnotes>
</aya>
</sura>
<sura number="59">
<aya number="1">
<translation><![CDATA[Allahun e lartëson çdo gjë në qiej dhe çdo gjë në Tokë. Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="2">
<translation><![CDATA[Është Ai, që i nxori nga shtëpitë e tyre ata që nuk besuan midis ithtarëve të Librit në kohën e dëbimit të parë.[357] Ju nuk mendonit se ata do të iknin, kurse ata mendonin se fortesat e tyre do t’i mbronin prej Allahut. Por dënimi i Allahut u erdhi andej nga nuk e pritnin, duke mbjellë në zemrat e tyre frikën, e cila bëri që ata t’i shkatërronin shtëpitë e veta me duart e tyre, si dhe me duart e besimtarëve. Prandaj, mësoni nga kjo, o ju largpamës!]]></translation>
<footnotes><![CDATA[[357] Vargu aludon për dëbimin e fisit hebre Beni Nadir nga rrethinat e Medinës. Shkak për këtë ishte shkelja që këta i bënë marrëveshjes që kishin me muslimanët e Medinës për mossulmim.]]></footnotes>
</aya>
<aya number="3">
<translation><![CDATA[Sikur të mos e kishte caktuar Allahu dëbimin e tyre, Ai do t’i kishte dënuar me siguri në këtë jetë. Por në jetën tjetër ata i pret dënimi i Zjarrit.]]></translation>
<footnotes></footnotes>
</aya>
<aya number="4">
<translation><![CDATA[Kjo, sepse ata iu kundërvunë Allahut dhe të Dërguarit të Tij; kushdo që i kundërvihet Allahut, le ta dijë se Allahu dënon vërtet ashpër.]]></translation>
<footnotes></footnotes>
</aya>
<aya number="5">
<translation><![CDATA[Për çfarëdo peme palme (të armikut) që pretë apo latë në këmbë, keni pasur miratimin e Allahut, në mënyrë që Ai t’i poshtërojë të pabindurit.]]></translation>
<footnotes></footnotes>
</aya>
<aya number="6">
<translation><![CDATA[Çfarëdo që Allahu i dhuroi të Dërguarit të Tij si plaçkë (të marrë) prej tyre, është prej mirësisë së Tij. Ju nuk hipët mbi kuaj e as mbi deve për ta fituar atë, por Allahu i jep pushtet të dërguarve të Vet mbi ata që Ai dëshiron. Allahu është i Fuqishëm për çdo gjë.]]></translation>
<footnotes></footnotes>
</aya>
<aya number="7">
<translation><![CDATA[Çfarëdo që Allahu i dhuroi të Dërguarit të Tij si plaçkë (të marrë) nga popujt e vendbanimeve, i takon: Allahut, të Dërguarit, të afërmve të tij, jetimëve, të varfërve dhe udhëtarëve të mbetur rrugës, në mënyrë që ajo të mos qarkullojë vetëm në duart e të pasurve nga mesi juaj. Çfarëdo që t’ju japë i Dërguari, merreni atë, e çfarëdo që t’ju ndalojë, hiqni dorë prej saj. Frikësojuni Allahut, sepse Allahu dënon vërtet ashpër.]]></translation>
<footnotes></footnotes>
</aya>
<aya number="8">
<translation><![CDATA[Një pjesë e plaçkës i takon edhe mërgimtarëve të varfër[358], të cilët u përzunë nga vendlindja dhe pasuritë e tyre, duke kërkuar mirësinë dhe kënaqësinë e Allahut dhe duke ndihmuar Allahun dhe të Dërguarin e Tij. Pikërisht ata janë besimtarët e sinqertë.]]></translation>
<footnotes><![CDATA[[358] Ata që u shpërngulën nga Meka në Medinë për hir të fesë.]]></footnotes>
</aya>
<aya number="9">
<translation><![CDATA[Ndërsa ata që banojnë në Medinë dhe që e kanë pranuar besimin qysh më parë[359], i duan mërgimtarët që vijnë në Medinë dhe në zemrat e tyre nuk ndiejnë kurrfarë rëndimi, për atë,[360] që u është dhënë atyre, por duan t’u bëjnë më mirë mërgimtarëve sesa vetes, edhe pse vetë janë nevojtarë. Kushdo që ruhet nga lakmia e vetvetes, me siguri që do të jetë fitues.]]></translation>
<footnotes><![CDATA[[359] Pra, para mbërritjes së mërgimtarëve në Medinë. 
[360] Plaçkën e luftës që iu nda mërgimtarëve të varfër.]]></footnotes>
</aya>
<aya number="10">
<translation><![CDATA[Edhe ata që erdhën pas tyre, thonë: “O Zoti ynë, falna ne dhe vëllezërit tanë, të cilët kanë besuar para nesh dhe mos lejo që në zemrat tona të ketë asnjë të keqe ndaj besimtarëve! O Zoti ynë, Ti je vërtet i Butë dhe Mëshirëplotë!”]]></translation>
<footnotes></footnotes>
</aya>
<aya number="11">
<translation><![CDATA[A nuk e ke parë se si hipokritët u thanë shokëve të vet që nuk besuan prej ithtarëve të Librit: “Nëse ju dëbojnë, ne do të dalim me ju dhe kurrkujt nuk do t’i bindemi kundër jush; e, nëse ju sulmoheni, me siguri që do t’ju dalim në ndihmë”? Allahu dëshmon se ata janë vërtet gënjeshtarë.]]></translation>
<footnotes></footnotes>
</aya>
<aya number="12">
<translation><![CDATA[Nëse (hebrenjtë) do të dëbohen, hipokritët nuk do të shkojnë me ata. Nëse do të sulmohen, ata nuk do t’u dalin në ndihmë. Por, edhe sikur të nisen për t’i mbështetur, sigurisht që do të kthehen shpejt e do t’i lënë pa ndihmë.]]></translation>
<footnotes></footnotes>
</aya>
<aya number="13">
<translation><![CDATA[Në zemrat e tyre ata[361] kanë më shumë frikë nga ju sesa nga Allahu, ngaqë ata janë popull që nuk kuptojnë.]]></translation>
<footnotes><![CDATA[[361] Hebrenjtë e fisit Beni Nadir.]]></footnotes>
</aya>
<aya number="14">
<translation><![CDATA[Ata nuk do të luftojnë kundër jush së bashku, veçse në vende të fortifikuara ose pas mureve. Lufta ndërmjet tyre është e ashpër. Ti mendon se ata janë të bashkuar, mirëpo zemrat e tyre janë të përçara, sepse ata janë njerëz që nuk kuptojnë.]]></translation>
<footnotes></footnotes>
</aya>
<aya number="15">
<translation><![CDATA[Këta janë si ata,[362] që kanë qenë pak para tyre, që i shijuan pasojat e sjelljes së tyre (që në këtë botë); (ndërsa në botën tjetër) ata i pret një dënim i dhembshëm!]]></translation>
<footnotes><![CDATA[[362] Hebrenjtë e fisit të mundur Beni Kajnuka.]]></footnotes>
</aya>
<aya number="16">
<translation><![CDATA[Aleatët e tyre hipokritë do t’i lënë në baltë, siç bën djalli, i cili i thotë njeriut: “Mos beso!”. Por, kur ky bëhet mohues, djalli i thotë: “Unë nuk kam të bëj me ty! Në të vërtetë, unë i frikësohem Allahut, Zotit të botëve”!]]></translation>
<footnotes></footnotes>
</aya>
<aya number="17">
<translation><![CDATA[Natyrisht që fundi i këtyre të dyve është qëndrimi i përhershëm në Zjarr; ky është dënimi për të gjithë njerëzit e këqij.]]></translation>
<footnotes></footnotes>
</aya>
<aya number="18">
<translation><![CDATA[O besimtarë, frikësojuni Allahut dhe çdo njeri le të shikojë se ç’ka përgatitur për të nesërmen! Kijeni frikë Allahun, sepse Ai di çdo gjë që bëni ju!]]></translation>
<footnotes></footnotes>
</aya>
<aya number="19">
<translation><![CDATA[Mos u bëni si ata që e harruan Allahun, kështu që Ai i bëri të harronin vetveten! Pikërisht ata janë të pabindurit (ndaj Allahut).]]></translation>
<footnotes></footnotes>
</aya>
<aya number="20">
<translation><![CDATA[Nuk janë të barabartë banorët e Xhehenemit dhe banorët e Xhenetit; banorët e Xhenetit do të jenë të fituarit.]]></translation>
<footnotes></footnotes>
</aya>
<aya number="21">
<translation><![CDATA[Sikur këtë Kuran t’ia shpallnim ndonjë mali, ti do ta shihje atë (mal) të përulur dhe të copëtuar nga frika e Allahut. Shembuj të tillë Ne u japim njerëzve, që ata të meditojnë.]]></translation>
<footnotes></footnotes>
</aya>
<aya number="22">
<translation><![CDATA[Ai është Allahu, përveç të Cilit nuk ka Zot tjetër (të denjë për adhurim), Njohësi i së dukshmes dhe i së padukshmes, Ai është i Gjithëmëshirshmi, Mëshirëploti!]]></translation>
<footnotes></footnotes>
</aya>
<aya number="23">
<translation><![CDATA[Ai është Allahu, përveç të Cilit nuk ka Zot tjetër (të denjë për adhurim). Ai është Sunduesi, i Shenjti (i pastër nga çdo e metë), Paqëdhënësi, Dhënësi i sigurisë, Mbikëqyrësi mbi gjithçka, i Plotfuqishmi, Imponuesi, Madhështori. Qoftë i lartësuar Allahu mbi gjithçka që ia shoqërojnë Atij (në adhurim)!]]></translation>
<footnotes></footnotes>
</aya>
<aya number="24">
<translation><![CDATA[Ai është Allahu, Krijuesi, Zanafillësi, Ai që çdo gjëje i jep trajtë. Atij i përkasin emrat më të bukur; Atë e përlëvdon gjithçka që ndodhet në qiej dhe në Tokë, Ai është i Plotfuqishmi dhe i Urti.]]></translation>
<footnotes></footnotes>
</aya>
</sura>
<sura number="60">
<aya number="1">
<translation><![CDATA[O besimtarë, mos i bëni miq armiqtë e Mi dhe tuajt, duke u shprehur atyre dashuri, ndërkohë që ata kanë mohuar të vërtetën që ju ka ardhur dhe kanë dëbuar të Dërguarin dhe ju, vetëm se besonit në Allahun, Zotin tuaj. Nëse keni dalë luftëtarë në rrugën Time dhe për kënaqësinë Time dhe fshehurazi u shfaqni atyre dashuri, atëherë gaboheni. Unë e di çfarë fshihni dhe çfarë bëni haptazi. Secili prej jush që vepron ashtu, është shmangur nga rruga e drejtë.]]></translation>
<footnotes></footnotes>
</aya>
<aya number="2">
<translation><![CDATA[Nëse ju mposhtin, ata do të jenë armiqtë tuaj e do t’i zgjasin duart dhe gjuhën e tyre për t’ju lënduar ju, sepse dëshirojnë që ju të bëheni jobesimtarë.]]></translation>
<footnotes></footnotes>
</aya>
<aya number="3">
<translation><![CDATA[Në Ditën e Kiametit nuk do t’ju ndihmojnë as fëmijët, as farefisi. Allahu do t’ju ndajë midis jush. Ai e sheh mirë atë që bëni ju.]]></translation>
<footnotes></footnotes>
</aya>
<aya number="4">
<translation><![CDATA[Shembull i mrekullueshëm për ju është Ibrahimi dhe ata që kanë qenë me të, kur i thanë popullit të vet: “Ne shkëputemi nga ju dhe nga ato që ju i adhuroni në vend të Allahut; ne ju mohojmë dhe armiqësia e urrejtja midis nesh është e përhershme, derisa të besoni tek Allahu Një dhe i Vetëm”. Përjashtim (nga ky shembull) bën fjala e Ibrahimit për të atin: “Unë do të kërkoj falje për ty, por nuk kam kurrfarë mundësie për të të mbrojtur para Allahut. O Zoti ynë, tek Ti mbështetemi, Ty të drejtohemi dhe tek Ti do të kthehemi.]]></translation>
<footnotes></footnotes>
</aya>
<aya number="5">
<translation><![CDATA[O Zoti ynë, mos na bëj sprovë për jobesimtarët dhe falna ne, o Zot. Vërtet, Ti je i Plotfuqishmi dhe i Urti.]]></translation>
<footnotes></footnotes>
</aya>
<aya number="6">
<translation><![CDATA[Vërtet, ata njerëz janë një shembull i mirë për ju e për këdo që shpreson në Allahun dhe në Ditën e Fundit. Kushdo që nuk ia vë veshin (këtij shembulli), ta dijë se Allahu është i Vetëmjaftueshmi, i Denji për çdo lavd!]]></translation>
<footnotes></footnotes>
</aya>
<aya number="7">
<translation><![CDATA[Ndoshta Allahu do të lidhë miqësi midis jush dhe atyre me të cilët keni qenë armiq. Allahu është i Fuqishëm (për këtë). Ai është Falës dhe Mëshirëplotë.]]></translation>
<footnotes></footnotes>
</aya>
<aya number="8">
<translation><![CDATA[Allahu nuk ju ndalon të silleni mirë dhe të jeni të drejtë ndaj atyre që nuk luftojnë kundër jush për shkak të fesë dhe që nuk ju dëbojnë prej shtëpive tuaja. Me të vërtetë, Allahu i do të drejtët.]]></translation>
<footnotes></footnotes>
</aya>
<aya number="9">
<translation><![CDATA[Allahu ju ndalon t’i bëni miq ata që luftojnë kundër jush për shkak të fesë dhe ju dëbojnë nga vatrat tuaja, si dhe mbështesin të tjerët që t’ju dëbojnë. Kushdo që i bën miq ata, është punëmbrapshtë.]]></translation>
<footnotes></footnotes>
</aya>
<aya number="10">
<translation><![CDATA[O besimtarë, kur ju vijnë besimtaret të mërguara, provoni (besimin) tek ato. Allahu e di më mirë besimin e tyre. Nëse bindeni se ato janë besimtare, mos i ktheni te jobesimtarët. Ato nuk janë (bashkëshorte) të ligjshme për ata dhe as ata nuk janë (bashkëshortë) të ligjshëm për ato. Kthejuni jobesimtarëve pajën, që u kishin dhënë atyre[363]. Nuk ka pengesë që t’i merrni ato për bashkëshorte, pasi t’u jepni pajën e martesës. Mos qëndroni në martesë me idhujtare. Kërkoni atë që keni dhënë (si pajë), por dhe jobesimtarët le të kërkojnë atë që kanë dhënë. Ky është ligji i Allahut, Ai ju gjykon ju; Allahu di çdo gjë dhe është i Gjithëdijshëm e i Urtë.]]></translation>
<footnotes><![CDATA[[363] Pra, grave besimtare që emigruan nga Meka në Medinë.]]></footnotes>
</aya>
<aya number="11">
<translation><![CDATA[Nëse ndonjëra prej grave tuaja kthehet te jobesimtarët e më pas ju fitoni plaçkë lufte prej tyre, atëherë jepuni atyre (besimtarëve që u kanë ikur gratë) shpenzimet e martesës. Kijeni frikë Allahun, të Cilit i besoni!]]></translation>
<footnotes></footnotes>
</aya>
<aya number="12">
<translation><![CDATA[O Profet, nëse vijnë tek ti besimtaret e të betohen se nuk do t’i shoqërojnë Allahut asgjë (në adhurim), nuk do të vjedhin, nuk do të bëjnë kurvëri, nuk do t’i vrasin fëmijët e tyre, nuk do të sjellin ndonjë shpifje[364] të sajuar nga ato vetë dhe se nuk do të të kundërshtojnë në çfarë është e drejtë dhe e arsyeshme, atëherë ti pranoje betimin e tyre dhe lutju Allahut t’i falë. Vërtet, Allahu është Falës dhe Mëshirëplotë.]]></translation>
<footnotes><![CDATA[[364] Lidhur me atësinë e fëmijës.]]></footnotes>
</aya>
<aya number="13">
<translation><![CDATA[O besimtarë, mos i bëni miq ata njerëz me të cilët Allahu është i zemëruar. Ata e kanë humbur shpresën për jetën tjetër, ashtu siç e kanë humbur shpresën jobesimtarët për të varrosurit (se do të ringjallen).]]></translation>
<footnotes></footnotes>
</aya>
</sura>
<sura number="61">
<aya number="1">
<translation><![CDATA[Allahun e përlëvdon gjithçka, që gjendet në qiej dhe në Tokë. Ai është i Plotfuqishmi dhe i Urti!]]></translation>
<footnotes></footnotes>
</aya>
<aya number="2">
<translation><![CDATA[O besimtarë, përse thoni atë që nuk e bëni?]]></translation>
<footnotes></footnotes>
</aya>
<aya number="3">
<translation><![CDATA[Është shumë e urryer për Allahun të thoni atë që nuk e bëni!]]></translation>
<footnotes></footnotes>
</aya>
<aya number="4">
<translation><![CDATA[Vërtet, Allahu i do ata që luftojnë në rrugën e Tij, të radhitur si të ishin një ndërtesë solide.]]></translation>
<footnotes></footnotes>
</aya>
<aya number="5">
<translation><![CDATA[Kujto kur Musai i tha popullit të vet: “O populli im, përse po më mundoni, kur e dini mirë se unë jam i dërguari i Allahut te ju?!” Kur ata u larguan (nga e vërteta), Allahu i largoi zemrat e tyre (nga rruga e drejtë); Allahu nuk e shpie në rrugë të drejtë popullin jobesimtar.]]></translation>
<footnotes></footnotes>
</aya>
<aya number="6">
<translation><![CDATA[Kujto kur Isai, i biri i Merjemes, tha: “O bijtë e Israilit, unë jam i dërguari i Allahut tek ju, për t’ju vërtetuar Teuratin e shpallur para meje dhe për t’ju sjellë lajmin e gëzueshëm për një të dërguar, emri i të cilit është Ahmed[365], që do të vijë pas meje”. Por, kur ai u solli atyre shenja të qarta, ata thanë: “Kjo është magji e hapur!”]]></translation>
<footnotes><![CDATA[[365] Një emër tjetër i Profetit Muhamed (a.s.), që do të thotë “I lavdëruari”.]]></footnotes>
</aya>
<aya number="7">
<translation><![CDATA[Kush është më keqbërës se ai që shpif gënjeshtra kundër Allahut, ndërkohë që i bëhet thirrje për t’iu nënshtruar Atij?! Allahu nuk i udhëzon keqbërësit.]]></translation>
<footnotes></footnotes>
</aya>
<aya number="8">
<translation><![CDATA[Ata dëshirojnë të fikin dritën e Allahut me gojën e tyre, por Allahu e përsos dritën e Vet, edhe nëse (këtë gjë) e urrejnë jobesimtarët.]]></translation>
<footnotes></footnotes>
</aya>
<aya number="9">
<translation><![CDATA[Allahu është Ai që e ka çuar të Dërguarin e Vet me udhërrëfimin dhe fenë e së Vërtetës, për ta ngritur atë më lart se të gjitha fetë, edhe nëse nuk e pëlqejnë idhujtarët.]]></translation>
<footnotes></footnotes>
</aya>
<aya number="10">
<translation><![CDATA[O besimtarë, a doni t’ju drejtoj në një tregti, e cila ju shpëton nga një dënim i dhembshëm?!]]></translation>
<footnotes></footnotes>
</aya>
<aya number="11">
<translation><![CDATA[Besoni në Allahun dhe në të Dërguarin e Tij dhe luftoni në rrugën e Allahut me pasurinë dhe trupin tuaj. Kjo, nëse do ta dini, është më mirë për ju.]]></translation>
<footnotes></footnotes>
</aya>
<aya number="12">
<translation><![CDATA[Ai do t’jua falë gabimet tuaja dhe do t’ju shpjerë në kopshte, nëpër të cilat rrjedhin lumenj dhe në banesa të mrekullueshme në Xhenetin e Adnit. Kjo është fitorja më e madhe.]]></translation>
<footnotes></footnotes>
</aya>
<aya number="13">
<translation><![CDATA[Ai do t’ju falë edhe dhunti të tjera që, i dëshironi: ndihmën e Tij dhe një fitore të afërt! Andaj, gëzoji besimtarët!]]></translation>
<footnotes></footnotes>
</aya>
<aya number="14">
<translation><![CDATA[O besimtarë, bëhuni ndihmësit e Allahut, ashtu siç u tha dishepujve Isai, i biri i Merjemes: “Kush janë ndihmësit e mi për çështjen e Allahut?” Dishepujt u përgjigjën: “Ne jemi ndihmësit e Allahut!” Kështu, një pjesë nga bijtë e Israilit e besoi, kurse pjesa tjetër e mohoi. Prandaj Ne i forcuam besimtarët kundër armikut të tyre dhe ata dolën ngadhënjimtarë.]]></translation>
<footnotes></footnotes>
</aya>
</sura>
<sura number="62">
<aya number="1">
<translation><![CDATA[Allahun e përlëvdon gjithçka që gjendet në qiej dhe në Tokë. Ai është Sunduesi, i Shenjti (i pastër nga çdo e metë), i Plotfuqishmi dhe i Urti.]]></translation>
<footnotes></footnotes>
</aya>
<aya number="2">
<translation><![CDATA[Është Ai që u solli analfabetëve një të Dërguar nga gjiri i tyre, për t’u lexuar atyre shpalljet e Tij, për t’i pastruar e për t’u mësuar Librin[366] dhe Urtësinë[367], ndonëse ata më parë ishin vërtet në humbje të plotë.]]></translation>
<footnotes><![CDATA[[366] Kuranin. 
[367] Sunetin dhe rregullat fetare.]]></footnotes>
</aya>
<aya number="3">
<translation><![CDATA[Ai do ta dërgojë atë edhe tek të tjerë (myslimanë) nga ata, të cilët ende nuk u janë bashkuar. Ai është i Plotfuqishmi dhe i Urti.]]></translation>
<footnotes></footnotes>
</aya>
<aya number="4">
<translation><![CDATA[Kjo është dhuntia e Allahut; Ai ia jep atë kujt të dojë. Allahu zotëron dhunti të madhe.]]></translation>
<footnotes></footnotes>
</aya>
<aya number="5">
<translation><![CDATA[Shembulli i atyre, që iu besua Teurati, por pastaj nuk e zbatuan atë, i shëmbëllen gomarit, që vetëm sa i mbart librat. Sa i keq është shembulli i atyre që mohojnë shpalljet e Allahut! Allahu nuk i udhëzon (në rrugën e drejtë) keqbërësit.]]></translation>
<footnotes></footnotes>
</aya>
<aya number="6">
<translation><![CDATA[Thuaju hebrenjve: “Në qoftë se ju pretendoni se jeni të vetmit miq të Allahut nga të gjithë njerëzit, atëherë dëshirojeni vdekjen, po të jeni të sinqertë!”]]></translation>
<footnotes></footnotes>
</aya>
<aya number="7">
<translation><![CDATA[Por ata kurrë nuk do ta dëshirojnë vdekjen, për shkak të veprave që kanë bërë duart e tyre. Allahu i njeh mirë keqbërësit.]]></translation>
<footnotes></footnotes>
</aya>
<aya number="8">
<translation><![CDATA[Thuaj: “Vdekja prej së cilës po ikni, do t’ju arrijë. Pastaj, ju do të ktheheni tek Ai, i Cili e di të padukshmen dhe të dukshmen dhe Ai do t’ju njoftojë ju për atë që keni bërë.”]]></translation>
<footnotes></footnotes>
</aya>
<aya number="9">
<translation><![CDATA[O besimtarë, kur të thirreni për (të falur) namazin (e xhumasë) në ditën e premte, nxitoni për ta përmendur Allahun dhe pezulloni tregtinë! Kjo, që ta dini, është më mirë për ju!]]></translation>
<footnotes></footnotes>
</aya>
<aya number="10">
<translation><![CDATA[Dhe, kur të përfundojë namazi, atëherë shpërndahuni nëpër tokë, kërkoni nga mirësitë e Allahut dhe përmendeni shumë Allahun, në mënyrë që të shpëtoni.]]></translation>
<footnotes></footnotes>
</aya>
<aya number="11">
<translation><![CDATA[Mirëpo, sa herë që ata shohin ndonjë tregti ose lojë, shkojnë tek ajo e të lënë ty në këmbë. Thuaj: “Ajo që është tek Allahu, është më e mirë nga argëtimi e nga tregtia.” Allahu është Dhuruesi më bujar.]]></translation>
<footnotes></footnotes>
</aya>
</sura>
<sura number="63">
<aya number="1">
<translation><![CDATA[Kur vijnë tek ti hipokritët, thonë: “Ne dëshmojmë se ti je vërtet i dërguari i Allahut!” Allahu e di se ti je i dërguari i Tij, por Ai dëshmon se hipokritët janë gënjeshtarë!]]></translation>
<footnotes></footnotes>
</aya>
<aya number="2">
<translation><![CDATA[Ata i përdorin betimet e tyre si maskë dhe i largojnë (njerëzit) prej rrugës së Allahut. Vërtet, shumë të mbrapshta janë punët e tyre!]]></translation>
<footnotes></footnotes>
</aya>
<aya number="3">
<translation><![CDATA[Kjo, sepse ata fillimisht besuan, pastaj mohuan, kështu që zemrat e tyre u vulosën dhe si pasojë ata nuk kuptojnë më.]]></translation>
<footnotes></footnotes>
</aya>
<aya number="4">
<translation><![CDATA[Kur i shihni ata, pamja e tyre e bukur ju mahnit e, nëse flasin, ju i dëgjoni fjalët e tyre. E megjithatë, ata janë si trungje të mbështetura[368]. Ata kujtojnë se çdo thirrje që dëgjojnë është kundër tyre. Ata janë armiqtë e vërtetë, andaj ruajuni prej tyre! Allahu i vraftë! Sa shumë që janë larguar (nga e vërteta)?!]]></translation>
<footnotes><![CDATA[[368] “trungje të mbështetura”: në kuptimin që ata janë të fortë vetëm në dukje dhe që në fjalimet e tyre nuk ka aspak zgjuarsi.]]></footnotes>
</aya>
<aya number="5">
<translation><![CDATA[Kur u thuhet atyre: “Ejani, se i Dërguari i Allahut do të kërkojë falje për ju”, ata tundin kokat e tyre dhe i sheh ata të kthehen me mendjemadhësi.]]></translation>
<footnotes></footnotes>
</aya>
<aya number="6">
<translation><![CDATA[Njësoj është, u lute për faljen e tyre apo nuk u lute, Allahu kurrsesi nuk do t’i falë. Në të vërtetë, Allahu nuk e udhëzon popullin e pabindur.]]></translation>
<footnotes></footnotes>
</aya>
<aya number="7">
<translation><![CDATA[Ata thonë: “Mos u jepni kurrgjë atyre që janë me të Dërguarin e Allahut, me qëllim që të largohen prej tij!” Por Allahut i takojnë thesaret e qiejve dhe të Tokës, ndonëse hipokritët nuk kuptojnë.]]></translation>
<footnotes></footnotes>
</aya>
<aya number="8">
<translation><![CDATA[Ata thonë: “Nëse kthehemi në Medinë, pa dyshim që të fuqishmit do t’i dëbojnë të dobëtit nga ajo!”[369] Në të vërtetë, fuqia është e Allahut, e të Dërguarit të Tij dhe e besimtarëve, por hipokritët nuk e dinë.]]></translation>
<footnotes><![CDATA[[369] Sipas komentuesve të Kuranit, vargu i referohet fjalëve të kreut të hipokritëve në Medinë, Abdullah Ibn Ubejit, gjatë një ekspedite të myslimanëve, ku ai kishte marrë pjesë sa për sy e faqe. Ibn Ubeji nuk e kishte kuptuar ende se lidhjet fisnore ishin zëvendësuar nga vëllazëria e re midis besimtarëve dhe se tashmë pushteti i tij ishte venitur, prandaj e mbante veten si “më i fuqishmi” dhe e tallte Muhamedin (a.s.), duke e konsideruar si “më të dobëtin”.]]></footnotes>
</aya>
<aya number="9">
<translation><![CDATA[O besimtarë, mos lejoni që pasuria dhe fëmijët tuaj t’ju largojnë nga të përmendurit e Allahut. Ata që e bëjnë këtë, do të humbin.]]></translation>
<footnotes></footnotes>
</aya>
<aya number="10">
<translation><![CDATA[Prandaj jepni prej atyre mirësive që ju kam dhënë Unë, para se t’i vijë vdekja ndonjërit, e ai të thotë: “O Zoti im, sikur të më kishe lënë edhe një kohë të shkurtër në jetë, do të kisha dhënë lëmoshë dhe do të bëhesha ndër të mirët!”]]></translation>
<footnotes></footnotes>
</aya>
<aya number="11">
<translation><![CDATA[Por Allahu nuk ia shtyn afatin asnjë shpirti, që i vjen koha (e vdekjes); Allahu e di mirë gjithçka që bëni ju.]]></translation>
<footnotes></footnotes>
</aya>
</sura>
<sura number="64">
<aya number="1">
<translation><![CDATA[Allahun e përlëvdon gjithçka, që gjendet në qiej dhe në Tokë. Atij i takon pushteti epror dhe lavdia. Ai është i Fuqishëm për çdo gjë!]]></translation>
<footnotes></footnotes>
</aya>
<aya number="2">
<translation><![CDATA[Është Ai që ju krijoi ju, e megjithatë, disa prej jush janë mohues e disa besimtarë. Por Allahu e sheh mirë çdo gjë që bëni.]]></translation>
<footnotes></footnotes>
</aya>
<aya number="3">
<translation><![CDATA[Ai i ka krijuar qiejt dhe Tokën me të vërtetën, ju ka dhënë format tuaja dhe jua ka bërë ato të bukura; të gjithë tek Ai do të ktheheni.]]></translation>
<footnotes></footnotes>
</aya>
<aya number="4">
<translation><![CDATA[Ai di gjithçka që përmbajnë qiejt dhe Toka. Ai i di të fshehtat tuaja dhe ato që i bëni haptazi. Allahu i di të gjitha ç’keni në zemrat tuaja.]]></translation>
<footnotes></footnotes>
</aya>
<aya number="5">
<translation><![CDATA[A nuk keni dëgjuar për ata që kanë mohuar më parë dhe i kanë shijuar pasojat e veprave të tyre? Për ata do të ketë dënim të dhembshëm,]]></translation>
<footnotes></footnotes>
</aya>
<aya number="6">
<translation><![CDATA[sepse, kur të dërguarit e tyre sillnin prova të qarta, ata thoshin: “Vallë, vdekatarë si ne do të na udhëheqin?” Dhe kështu mohuan e ia kthyen kurrizin (besimit). Por Allahu nuk ka nevojë (për ata). Allahu është i Vetëmjaftueshëm dhe i Denjë për çdo lavd.]]></translation>
<footnotes></footnotes>
</aya>
<aya number="7">
<translation><![CDATA[Mohuesit kujtojnë se nuk do të ringjallen kurrsesi. Thuaju: “Po, për Zotin tim, me siguri që do të ringjalleni e pastaj do të njoftoheni për atë ç’keni bërë!” Dhe kjo është e lehtë për Allahun.]]></translation>
<footnotes></footnotes>
</aya>
<aya number="8">
<translation><![CDATA[Prandaj besoni në Allahun, në të Dërguarin e Tij dhe në dritën (Kuranin), që ju kemi zbritur. Allahu e di mirë çdo gjë që bëni ju.]]></translation>
<footnotes></footnotes>
</aya>
<aya number="9">
<translation><![CDATA[Dita, kur Ai do t’ju mbledhë, dita, kur të gjithë do të grumbulloheni, do të jetë Dita e humbjes dhe fitimit. Atij që beson në Allahun dhe bën vepra të mira, Allahu do t’ia falë gjynahet dhe do ta shpjerë në kopshte, nëpër të cilat rrjedhin lumenj e ku do të qëndrojë përgjithmonë. Kjo është fitorja e madhe.]]></translation>
<footnotes></footnotes>
</aya>
<aya number="10">
<translation><![CDATA[Ndërsa ata që nuk kanë besuar dhe i kanë mohuar shpalljet Tona, do të jenë banorë të Zjarrit, ku do të qëndrojnë përherë. Eh, sa fund i tmerrshëm është ai!]]></translation>
<footnotes></footnotes>
</aya>
<aya number="11">
<translation><![CDATA[Çdo fatkeqësi që i bie njeriut, ndodh me vullnetin e Allahut. Ai ia udhëzon zemrën kujtdo që i beson Atij. Allahu di mirë çdo gjë.]]></translation>
<footnotes></footnotes>
</aya>
<aya number="12">
<translation><![CDATA[Bindjuni Allahut dhe bindjuni të Dërguarit! Nëse ju i ktheni shpinën të Dërguarit Tonë, dijeni se ai ka për detyrë vetëm që t’ju shpjegojë qartë.]]></translation>
<footnotes></footnotes>
</aya>
<aya number="13">
<translation><![CDATA[Allahu është i vetmi Zot i vërtetë, prandaj, vetëm tek Ai le të mbështeten besimtarët.]]></translation>
<footnotes></footnotes>
</aya>
<aya number="14">
<translation><![CDATA[O besimtarë! Në të vërtetë, ju keni armiq në radhët e grave tuaja dhe të fëmijëve tuaj, andaj ruajuni prej tyre! Por, nëse nuk i vini re fyerjet e tyre dhe ua falni, ta dini se Allahu është vërtet Falës dhe Mëshirëplotë[370].]]></translation>
<footnotes><![CDATA[[370] Gratë, fëmijët dhe gjërat e bukura të jetës tokësore mund ta shkëpusin njeriun, në mënyrë serioze dhe të vazhdueshme, nga përmendja e Allahut. Sipas komentuesve të Kuranit, ky varg merr shkas nga disa mekas që nuk mërguan në Medinë me Profetin Muhamed (a.s.), për shkak të presionit të disa familjarëve të tyre jobesimtarë. Njëkohësisht, vargu merr shkas edhe nga disa medinas që, nga frika se mos i linin vetëm gruan dhe fëmijët, nuk merrnin pjesë asnjëherë në fushatat ushtarake. Kur ata e kuptuan këtë dobësi të vetën, deshën t’i ndëshkonin familjarët e tyre, sepse i kishin penguar nga rruga e Allahut, por ky varg kuranor i këshilloi ata të ishin të butë dhe të harronin të keqen që kishin pësuar.]]></footnotes>
</aya>
<aya number="15">
<translation><![CDATA[Pasuria dhe fëmijët tuaj janë vetëm sprovë për ju. Allahu ka shpërblim të madh.]]></translation>
<footnotes></footnotes>
</aya>
<aya number="16">
<translation><![CDATA[Prandaj frikësojuni Allahut sa të mundeni, dëgjoni e binduni dhe shpenzoni për bamirësi në të mirën tuaj. Ata që e ruajnë veten nga lakmia e saj, pikërisht ata janë të fituarit.]]></translation>
<footnotes></footnotes>
</aya>
<aya number="17">
<translation><![CDATA[Nëse i jepni Allahut një hua të bukur, Ai jua kthen shumëfish atë dhe ju fal. Allahu është Mirënjohës dhe nuk nxiton në dënime.]]></translation>
<footnotes></footnotes>
</aya>
<aya number="18">
<translation><![CDATA[Ai është Njohësi i të padukshmes dhe së dukshmes, i Plotfuqishmi dhe i Urti.]]></translation>
<footnotes></footnotes>
</aya>
</sura>
<sura number="65">
<aya number="1">
<translation><![CDATA[O Profet! Nëse i ndani gratë, ndajini ato para kohës së tyre të pritjes.[371] Llogaritni kohën e tyre të pritjes dhe frikësojuni Allahut, Zotit tuaj. Mos i dëboni ato prej shtëpive të tyre, por edhe ato të mos dalin, me përjashtim të rastit kur shkelin martesën haptazi. Këto janë urdhërimet e Allahut; kushdo që i kapërcen kufijtë e Allahut, i ka bërë dëm vetvetes. Ti nuk e di se pas kësaj Allahu mund të sjellë ndonjë rrethanë tjetër.]]></translation>
<footnotes></footnotes>
</aya>
<aya number="2">
<translation><![CDATA[Dhe, kur të mbushet afati i caktuar, i mbani ato si ka hije ose ndahuni me to në mënyrë të pëlqyeshme. Merrni dy dëshmitarë të ndershëm prej jush dhe jepni dëshminë tuaj para Allahut! Kjo është këshillë për ata që i besojnë Allahut dhe Ditës së Fundit. Atij që i frikësohet Allahut, Ai do t’i gjejë rrugëdalje (nga çdo vështirësi)]]></translation>
<footnotes></footnotes>
</aya>
<aya number="3">
<translation><![CDATA[dhe do t’i japë risk prej nga nuk e pret. Allahu i mjafton kujtdo që mbështetet tek Ai. Allahu e përmbush me siguri vendimin e Tij dhe për çdo gjë Ai ka caktuar masë.]]></translation>
<footnotes></footnotes>
</aya>
<aya number="4">
<translation><![CDATA[Nëse dyshoni për ato gra tuajat, të cilave u janë ndërprerë zakonet, mësoni se koha e tyre e pritjes është tre muaj. Njësoj është edhe për ato që nuk u kanë ardhur ende zakonet. Kurse, për gratë shtatzëna, afati i tyre është deri në lindjen e fëmijës. Atij që i frikësohet Allahut, Ai do t’ia lehtësojë çështjen.]]></translation>
<footnotes></footnotes>
</aya>
<aya number="5">
<translation><![CDATA[Ja, këto janë urdhërimet që Allahu i ka zbritur për ju. Atij që i frikësohet Allahut, Ai do t’ia shlyejë veprat e këqija dhe do t’ia rrisë shpërblimin.]]></translation>
<footnotes></footnotes>
</aya>
<aya number="6">
<translation><![CDATA[Gratë e ndara në periudhën e pritjes, le të banojnë aty ku banoni edhe ju, sipas mundësive tuaja dhe mos u bini në qafë për t’i detyruar (të largohen). Nëse janë shtatzëna, shpenzoni për ato deri sa të lindin. Nëse fëmija ushqehet me gjirin e nënës, paguajuni atyre shpërblimin dhe merruni vesh me të mirë. Por, nëse keni vështirësi të merreni vesh, atëherë le ta ushqejë me gji një (mëndeshë) tjetër.]]></translation>
<footnotes></footnotes>
</aya>
<aya number="7">
<translation><![CDATA[Pasaniku le të shpenzojë sipas pasurisë që ka, ndërsa i varfri le të shpenzojë sipas asaj që i ka dhënë Allahu; Allahu nuk e ngarkon askënd mbi sa i ka dhënë. Pas vështirësisë, Ai sjell lehtësimin.]]></translation>
<footnotes></footnotes>
</aya>
<aya number="8">
<translation><![CDATA[Sa shumë qytete u treguan kokëforta para urdhrave të Zotit të vet dhe të dërguarve të Tij! Ne u kërkuam llogari të rreptë dhe i ndëshkuam me dënim të ashpër.]]></translation>
<footnotes></footnotes>
</aya>
<aya number="9">
<translation><![CDATA[Ata i provuan pasojat e veprave të veta dhe fundi i tyre qe shkatërrim.]]></translation>
<footnotes></footnotes>
</aya>
<aya number="10">
<translation><![CDATA[Allahu ka përgatitur për ata dënim të rëndë, prandaj frikësojuni Allahut, o njerëz të mençur, që keni besuar! Allahu ju ka dërguar udhërrëfyesin:]]></translation>
<footnotes></footnotes>
</aya>
<aya number="11">
<translation><![CDATA[një të Dërguar, i cili ju lexon shpalljet e Allahut me shpjegime të qarta, për t’i nxjerrë ata që besojnë dhe bëjnë vepra të mira, nga errësira në dritë. Atë që beson Allahun dhe bën vepra të mira, Ai do ta shpjerë në kopshtet e Xhenetit, nëpër të cilët rrjedhin lumenj dhe ku do të qëndrojë përgjithmonë. Pa dyshim, Allahu ka përgatitur për atë risk të mrekullueshëm.]]></translation>
<footnotes></footnotes>
</aya>
<aya number="12">
<translation><![CDATA[Allahu është Ai, që ka krijuar shtatë qiej dhe po aq toka. Urdhrat e Tij zbresin përmes tyre, që ju ta dini se Allahu është i Fuqishëm për çdo gjë dhe se Ai përfshin gjithçka në diturinë e Tij.]]></translation>
<footnotes></footnotes>
</aya>
</sura>
<sura number="66">
<aya number="1">
<translation><![CDATA[O Profet! Përse po ia ndalon vetes atë që ta ka lejuar Allahu, duke kërkuar t’u bësh qejfin grave të tua?! Allahu është Falës dhe Mëshirëplotë.]]></translation>
<footnotes></footnotes>
</aya>
<aya number="2">
<translation><![CDATA[Allahu ka përcaktuar një mënyrë për t’u liruar nga betimet tuaja. Allahu është Mbrojtësi juaj; Ai është i Gjithëdijshmi, i Urti.]]></translation>
<footnotes></footnotes>
</aya>
<aya number="3">
<translation><![CDATA[Kur i Dërguari i tregoi një sekret njërës prej grave të tij, ajo e hapi këtë fjalë. Allahu ia zbuloi këtë të Dërguarit, i cili një pjesë të këtij zbulimi ia tha (gruas që ia përhapi sekretin), kurse pjesën tjetër jo. Kur i Dërguari ia tregoi asaj të fshehtën, ajo e pyeti: “E kush të ka treguar ty?” Ai i tha: “Ma tregoi i Gjithëdijshmi, i Mirinformuari”.]]></translation>
<footnotes></footnotes>
</aya>
<aya number="4">
<translation><![CDATA[Nëse ju të dyja[372] ktheheni të penduara tek Allahu, sepse vërtet që zemrat tuaja patën devijuar, Allahu do t’ju falë. Nëse ju të dyja bashkoheni kundër tij, (dijeni se) Allahu është Mbrojtësi i tij, Xhebraili dhe besimtarët e mirë. Veç kësaj, edhe engjëjt e mbështesin atë.]]></translation>
<footnotes><![CDATA[[372] Vargu bën fjalë për dy nga gratë e Profetit Muhamed (a.s.), Hafsanë dhe Aishen, të përfshira në ngjarjen e përhapjes së sekretit të Profetit (a.s.).]]></footnotes>
</aya>
<aya number="5">
<translation><![CDATA[Në qoftë se ai ju ndan, Zoti i tij mund t’ju zëvendësojë me gra më të mira se ju: myslimane, besimtare, të bindura, të kthyera tek Allahu me pendim, adhuruese (të Allahut), agjëruese, të martuara më parë ose të virgjëra.]]></translation>
<footnotes></footnotes>
</aya>
<aya number="6">
<translation><![CDATA[O ju, që besoni! Ruani veten dhe familjet tuaja nga zjarri, lënda djegëse e të cilit janë njerëzit dhe gurët. Atë e mbikëqyrin engjëj të fuqishëm e të ashpër, të cilët kurrë nuk i kundërshtojnë urdhrat e Allahut, por i zbatojnë menjëherë ato.]]></translation>
<footnotes></footnotes>
</aya>
<aya number="7">
<translation><![CDATA[O ju, që nuk keni besuar! Mos u shfajësoni sot (në Ditën e Gjykimit), sepse, me të vërtetë, dënoheni vetëm për veprat që keni bërë.]]></translation>
<footnotes></footnotes>
</aya>
<aya number="8">
<translation><![CDATA[O ju, që keni besuar! Kthehuni tek Allahu me një pendim të sinqertë, që Zoti juaj t’jua shlyejë gabimet e t’ju shpjerë në kopshte, nëpër të cilat rrjedhin lumenj, Ditën, kur Allahu nuk do ta turpërojë Profetin dhe ata që besuan bashkë me atë. Drita e tyre do të shkëlqejë para tyre dhe në të djathtë të tyre. Ata do të thonë: “O Zoti ynë, përsose dritën tonë dhe falna ne! Vërtet Ti je i Fuqishëm për çdo gjë”.]]></translation>
<footnotes></footnotes>
</aya>
<aya number="9">
<translation><![CDATA[O Profet! Luftoji të pafetë dhe hipokritët dhe bëhu i ashpër ndaj tyre! Vendbanimi i tyre do të jetë Xhehenemi. Eh, sa i shëmtuar është ai vendbanim!]]></translation>
<footnotes></footnotes>
</aya>
<aya number="10">
<translation><![CDATA[Allahu ka dhënë si shembull për ata që nuk besojnë, gruan e Nuhut dhe gruan e Lutit. Ato ishin të martuara me dy nga robtë Tanë të ndershëm dhe i tradhtuan ata. Prandaj, ata nuk mund t’i mbrojnë aspak nga Allahu (Ditën e Gjykimit) e atyre të dyjave do t’u thuhet: “Hyni në zjarr, me ata që po hyjnë!”]]></translation>
<footnotes></footnotes>
</aya>
<aya number="11">
<translation><![CDATA[Allahu ka dhënë si shembull për besimtarët gruan e Faraonit, kur ajo tha: “O Zoti im! Ndërtomë një banesë tek Ti, në Xhenet; më shpëto nga Faraoni dhe veprat e tij dhe më shpëto nga populli keqbërës!”]]></translation>
<footnotes></footnotes>
</aya>
<aya number="12">
<translation><![CDATA[Edhe Merjemen, të bijën e Imranit, e cila ruajti virgjërinë e saj; Ne frymë brenda saj nga shpirti Ynë[373] (shpirtin e Isait a.s.). Ajo u besoi fjalëve të Zotit të saj dhe librave të Tij e ishte nga të devotshmit!]]></translation>
<footnotes><![CDATA[[373] “nga shpirti Ynë”: pra, nga shpirti që është krijesa Jonë (e Allahut).]]></footnotes>
</aya>
</sura>
<sura number="67">
<aya number="1">
<translation><![CDATA[Qoftë i lartësuar Ai, në dorën e të Cilit është pushteti suprem dhe që është i Fuqishëm të bëjë çdo gjë!]]></translation>
<footnotes></footnotes>
</aya>
<aya number="2">
<translation><![CDATA[Ai i ka krijuar jetën dhe vdekjen, për t’ju provuar se kush prej jush do të veprojë më mirë; Ai është i Plotfuqishmi dhe Falësi i madh.]]></translation>
<footnotes></footnotes>
</aya>
<aya number="3">
<translation><![CDATA[Ai ka krijuar shtatë qiej njërin mbi tjetrin. Nuk mund të gjesh në krijimin e të Gjithëmëshirshmit kurrfarë ceni. Hidhe vështrimin: a sheh ndonjë plasaritje?]]></translation>
<footnotes></footnotes>
</aya>
<aya number="4">
<translation><![CDATA[Pastaj hidhe sërish vështrimin; sytë e tu do të kthehen të lodhur e të molisur.]]></translation>
<footnotes></footnotes>
</aya>
<aya number="5">
<translation><![CDATA[Ne jua kemi zbukuruar qiellin më të afërm me yje të shkëlqyeshme dhe i kemi bërë ato si predha për të larguar djajtë, për të cilët kemi përgatitur dënimin me zjarr.]]></translation>
<footnotes></footnotes>
</aya>
<aya number="6">
<translation><![CDATA[Kurse për ata, që e mohojnë Zotin e tyre, dënimi është Xhehenemi; eh, sa i shëmtuar është ai vendbanim!]]></translation>
<footnotes></footnotes>
</aya>
<aya number="7">
<translation><![CDATA[Kur të hidhen aty, do të dëgjojnë ulërimën e tij, ndërkohë që ai vlon]]></translation>
<footnotes></footnotes>
</aya>
<aya number="8">
<translation><![CDATA[gati për të shpërthyer me furi. Sa herë që aty të hidhet ndonjë grup, rojtarët e tij do t’i pyesin ata: “A nuk ju erdhi ndonjë paralajmërues?!”]]></translation>
<footnotes></footnotes>
</aya>
<aya number="9">
<translation><![CDATA[“Po - do të përgjigjen ata - na kanë ardhur vërtet paralajmërues, por ne i quajtëm ata gënjeshtarë dhe thamë: “Allahu nuk ka shpallur asgjë; ju jeni në një humbje të madhe”!]]></translation>
<footnotes></footnotes>
</aya>
<aya number="10">
<translation><![CDATA[Ata do të thonë: “Sikur të kishim dëgjuar ose menduar, nuk do të ishim midis banorëve të Zjarrit Flakërues!”]]></translation>
<footnotes></footnotes>
</aya>
<aya number="11">
<translation><![CDATA[Kështu, ata do ta pranojnë gjynahun e tyre. Larg qofshin prej mëshirës së Zotit banorët e Zjarrit Flakërues!]]></translation>
<footnotes></footnotes>
</aya>
<aya number="12">
<translation><![CDATA[Vërtet, për ata që i frikësohen Zotit të tyre pa e parë Atë, do të ketë falje dhe shpërblim të madh!]]></translation>
<footnotes></footnotes>
</aya>
<aya number="13">
<translation><![CDATA[Sido që të flisni ju, fshehtas apo haptas, Ai e di mirë ç’ka në zemrat tuaja.]]></translation>
<footnotes></footnotes>
</aya>
<aya number="14">
<translation><![CDATA[E si të mos dijë Ai që ka krijuar gjithçka, kur Ai njeh çdo gjë me imtësi dhe është i Gjithëinformuari?!]]></translation>
<footnotes></footnotes>
</aya>
<aya number="15">
<translation><![CDATA[Ai jua ka bërë Tokën të përdorshme, andaj ecni nëpër viset e saj dhe ushqehuni me atë, që ju ka dhënë Ai. Si të ringjalleni, do të ktheheni tek Ai.]]></translation>
<footnotes></footnotes>
</aya>
<aya number="16">
<translation><![CDATA[A jeni të sigurt se kush është në qiell nuk do ta bëjë Tokën t’ju kapërdijë, kur të fillojë të dridhet papritmas?]]></translation>
<footnotes></footnotes>
</aya>
<aya number="17">
<translation><![CDATA[A jeni të sigurt se kush është në qiell, nuk do t’ju çojë furtunë gurësh? Atëherë do ta dini sa i frikshëm është paralajmërimi Im!]]></translation>
<footnotes></footnotes>
</aya>
<aya number="18">
<translation><![CDATA[Edhe ata që ishin para jush i quajtën gënjeshtarë të dërguarit e tyre. Eh, sa i ashpër ka qenë ndëshkimi Im!]]></translation>
<footnotes></footnotes>
</aya>
<aya number="19">
<translation><![CDATA[A nuk i shohin shpendët mbi kokat e tyre, se si i hapin dhe i mbledhin krahët? Askush nuk i mban ata, përveç të Gjithëmëshirshmit; Ai, me të vërtetë, sheh çdo gjë.]]></translation>
<footnotes></footnotes>
</aya>
<aya number="20">
<translation><![CDATA[Kush është ai, që mund t’ju ndihmojë si një ushtri e tërë, përveç të Gjithëmëshirshmit? Mohuesit janë pre e mashtrimit (të shejtanit).]]></translation>
<footnotes></footnotes>
</aya>
<aya number="21">
<translation><![CDATA[Kush janë ata, që do t’ju japin mjete jetese, në qoftë se Ai jua ndalon ato? Por ata janë zhytur në kryeneçësi e mendjemadhësi.]]></translation>
<footnotes></footnotes>
</aya>
<aya number="22">
<translation><![CDATA[A është më mirë ai që shkon rrëshqanas e kokulur apo ai që ecën ballëlart në rrugën e drejtë?]]></translation>
<footnotes></footnotes>
</aya>
<aya number="23">
<translation><![CDATA[Thuaju: “Është Ai që ju ka krijuar dhe ju ka dhënë dëgjimin, shikimin dhe zemrat, e megjithatë ju pak e falënderoni!”]]></translation>
<footnotes></footnotes>
</aya>
<aya number="24">
<translation><![CDATA[Thuaju: “Është Ai që ju ka shpërndarë nëpër Tokë dhe para Tij do të tuboheni”.]]></translation>
<footnotes></footnotes>
</aya>
<aya number="25">
<translation><![CDATA[Ata thonë: “Atëherë, kur (do të vijë) ky premtim, nëse thoni të vërtetën?”]]></translation>
<footnotes></footnotes>
</aya>
<aya number="26">
<translation><![CDATA[Thuaju: “Dijenia (për këtë) i përket vetëm Allahut, kurse unë jam vetëm një paralajmërues i qartë”.]]></translation>
<footnotes></footnotes>
</aya>
<aya number="27">
<translation><![CDATA[Kur të shohin dënimin për së afërmi, fytyrat e atyre që mohuan do të zymtohen dhe, atëherë, do t’u thuhet: “Ja, kjo është ajo që e keni kërkuar të shpejtohej!”]]></translation>
<footnotes></footnotes>
</aya>
<aya number="28">
<translation><![CDATA[Thuaj: “Mendoni: në qoftë se Allahu më shkatërron mua dhe ndjekësit e mi apo na mëshiron, kush është ai që do t’i mbrojë jobesimtarët nga dënimi i padurueshëm?!”]]></translation>
<footnotes></footnotes>
</aya>
<aya number="29">
<translation><![CDATA[Thuaj: “Ai është i Gjithëmëshirshmi; ne Atë besojmë dhe tek Ai mbështetemi e ju, sigurisht, do ta merrni vesh se kush do të jetë në humbje të plotë”.]]></translation>
<footnotes></footnotes>
</aya>
<aya number="30">
<translation><![CDATA[Thuaj: “Mendoni: nëse ujërat tuaja ju shteren, kush (përveç Allahut) do t’ju sjellë ujë rrjedhës?!”]]></translation>
<footnotes></footnotes>
</aya>
</sura>
<sura number="68">
<aya number="1">
<translation><![CDATA[Nûn. Betohem për penën dhe për atë që shkruajnë]]></translation>
<footnotes></footnotes>
</aya>
<aya number="2">
<translation><![CDATA[se ti (o Muhamed), falë mirësisë së Zotit tënd, nuk je i marrë.]]></translation>
<footnotes></footnotes>
</aya>
<aya number="3">
<translation><![CDATA[Pa dyshim, ti do të jesh përherë i shpërblyer]]></translation>
<footnotes></footnotes>
</aya>
<aya number="4">
<translation><![CDATA[se ti je me virtyte madhore.]]></translation>
<footnotes></footnotes>
</aya>
<aya number="5">
<translation><![CDATA[Së shpejti ti do ta shohësh, por edhe ata[374] do ta shohin,]]></translation>
<footnotes><![CDATA[[374] Jobesimtarët e Mekës që e quanin të marrë Profetin Muhamed (a.s.).]]></footnotes>
</aya>
<aya number="6">
<translation><![CDATA[se cilin prej jush e ka prekur marrëzia.]]></translation>
<footnotes></footnotes>
</aya>
<aya number="7">
<translation><![CDATA[Zoti yt e di më së miri, se cili është shmangur nga rruga e Tij dhe, i njeh mirë ata që janë në rrugën e drejtë.]]></translation>
<footnotes></footnotes>
</aya>
<aya number="8">
<translation><![CDATA[Andaj, ti mos i dëgjo jobesimtarët!]]></translation>
<footnotes></footnotes>
</aya>
<aya number="9">
<translation><![CDATA[Ata dëshirojnë që ti të bësh lëshime, kështu që dhe ata të bëjnë lëshime.]]></translation>
<footnotes></footnotes>
</aya>
<aya number="10">
<translation><![CDATA[Por ti mos iu bind çdo betari të përçmuar,]]></translation>
<footnotes></footnotes>
</aya>
<aya number="11">
<translation><![CDATA[shpifaraku, që përhap thashetheme,]]></translation>
<footnotes></footnotes>
</aya>
<aya number="12">
<translation><![CDATA[penguesi veprash të mira, shkelësi dhe keqbërësi,]]></translation>
<footnotes></footnotes>
</aya>
<aya number="13">
<translation><![CDATA[të ashpri që, veç kësaj, është edhe kopil,]]></translation>
<footnotes></footnotes>
</aya>
<aya number="14">
<translation><![CDATA[vetëm se është i pasur dhe ka shumë djem.]]></translation>
<footnotes></footnotes>
</aya>
<aya number="15">
<translation><![CDATA[Kur i lexohen shpalljet tona, ai thotë: “Këto janë vetëm përralla të të lashtëve!”]]></translation>
<footnotes></footnotes>
</aya>
<aya number="16">
<translation><![CDATA[Ne do t’ia damkosim hundën!]]></translation>
<footnotes></footnotes>
</aya>
<aya number="17">
<translation><![CDATA[Ne i kemi vënë në provë ata (banorët e Mekës), ashtu siç i sprovuam të zotët e kopshtit, të cilët ishin betuar se në mëngjes do t’i vilnin frutat]]></translation>
<footnotes></footnotes>
</aya>
<aya number="18">
<translation><![CDATA[e nuk patën thënë “Në dashtë Zoti”!]]></translation>
<footnotes></footnotes>
</aya>
<aya number="19">
<translation><![CDATA[Kështu, kopshtin e goditi një fatkeqësi nga Zoti yt, ndërkohë që ata po flinin]]></translation>
<footnotes></footnotes>
</aya>
<aya number="20">
<translation><![CDATA[dhe gdhiu si i kositur.]]></translation>
<footnotes></footnotes>
</aya>
<aya number="21">
<translation><![CDATA[Në agim, ata thirrën njëri-tjetrin:]]></translation>
<footnotes></footnotes>
</aya>
<aya number="22">
<translation><![CDATA[“Nxitoni herët në kopshtin tuaj, nëse doni t’i vilni frutat!”]]></translation>
<footnotes></footnotes>
</aya>
<aya number="23">
<translation><![CDATA[Dhe u nisën duke pëshpëritur:]]></translation>
<footnotes></footnotes>
</aya>
<aya number="24">
<translation><![CDATA[“Të mos lejojmë asnjë të vobekët që të hyjë në kopshtin tonë!”]]></translation>
<footnotes></footnotes>
</aya>
<aya number="25">
<translation><![CDATA[Ata u nisën herët, të vendosur në atë që thanë.]]></translation>
<footnotes></footnotes>
</aya>
<aya number="26">
<translation><![CDATA[Por, kur e panë kopshtin, ata thanë: “Ne qenkemi vërtet të humbur;]]></translation>
<footnotes></footnotes>
</aya>
<aya number="27">
<translation><![CDATA[madje, qenkemi të privuar (nga frutat e kopshtit).”]]></translation>
<footnotes></footnotes>
</aya>
<aya number="28">
<translation><![CDATA[Më i arsyeshmi ndër ta tha: “A nuk ju thashë unë se duhet ta lartësoni Allahun?!”]]></translation>
<footnotes></footnotes>
</aya>
<aya number="29">
<translation><![CDATA[“Lavdëruar qoftë Zoti ynë! - thanë - Ne paskemi qenë vërtet të padrejtë!”]]></translation>
<footnotes></footnotes>
</aya>
<aya number="30">
<translation><![CDATA[Atëherë filluan të qortojnë njëri-tjetrin.]]></translation>
<footnotes></footnotes>
</aya>
<aya number="31">
<translation><![CDATA[“Ah, të mjerët ne! - thanë ata - Paskemi qenë vërtet arrogantë!]]></translation>
<footnotes></footnotes>
</aya>
<aya number="32">
<translation><![CDATA[Zoti ynë mund të na japë një kopsht më të mirë, po të kthehemi të penduar tek Ai!”]]></translation>
<footnotes></footnotes>
</aya>
<aya number="33">
<translation><![CDATA[I tillë ka qenë dënimi i tyre. Ndërsa dënimi në jetën tjetër, është më i madh, veç sikur ta dinin!]]></translation>
<footnotes></footnotes>
</aya>
<aya number="34">
<translation><![CDATA[Për ata që ruhen (nga gjynahet), tek Allahu do të ketë kopshte të kënaqësive.]]></translation>
<footnotes></footnotes>
</aya>
<aya number="35">
<translation><![CDATA[Vallë, a t’i trajtojmë ata që Na nënshtrohen njësoj me keqbërësit?!]]></translation>
<footnotes></footnotes>
</aya>
<aya number="36">
<translation><![CDATA[Çfarë keni ju (jobesimtarë)? Si po gjykoni kështu?!]]></translation>
<footnotes></footnotes>
</aya>
<aya number="37">
<translation><![CDATA[A keni ndonjë libër, që ju premton,]]></translation>
<footnotes></footnotes>
</aya>
<aya number="38">
<translation><![CDATA[se do të keni çfarëdo, që të zgjidhni?!]]></translation>
<footnotes></footnotes>
</aya>
<aya number="39">
<translation><![CDATA[Apo kemi bërë me ju ndonjë besëlidhje të vlefshme deri në Ditën e Kiametit dhe, e cila ju siguron, se do ta keni atë që keni urdhëruar?]]></translation>
<footnotes></footnotes>
</aya>
<aya number="40">
<translation><![CDATA[Pyeti ata se kush i garanton për këtë.]]></translation>
<footnotes></footnotes>
</aya>
<aya number="41">
<translation><![CDATA[Ose, mos kanë ata bashkëpunëtorë? Atëherë le t’i sjellin bashkëpunëtorët e tyre, nëse ajo që thonë është e vërtetë.]]></translation>
<footnotes></footnotes>
</aya>
<aya number="42">
<translation><![CDATA[Ditën (e Kiametit), kur të zbulohen shumë ngjarje të frikshme, ata do të thirren që të përulen në sexhde, por nuk do të munden!]]></translation>
<footnotes></footnotes>
</aya>
<aya number="43">
<translation><![CDATA[Të ulura do të jenë shikimet e tyre dhe do t’i mbulojë poshtërimi, sepse kanë qenë të ftuar të përuleshin në sexhde, sa qenë shëndoshë (dhe nuk kanë pranuar).]]></translation>
<footnotes></footnotes>
</aya>
<aya number="44">
<translation><![CDATA[Prandaj, më lër Mua me ata, që e mohojnë këtë Fjalë (Kuranin). Ne do t’i çojmë ata hap pas hapi drejt rrënimit të tyre, me mënyra që ata nuk i kuptojnë.]]></translation>
<footnotes></footnotes>
</aya>
<aya number="45">
<translation><![CDATA[Dhe do t’u japim atyre afat; vërtet që kurthi Im është i fortë!]]></translation>
<footnotes></footnotes>
</aya>
<aya number="46">
<translation><![CDATA[A mos po kërkon shpërblim prej tyre, kështu që qenkan të rënduar nga borxhet?]]></translation>
<footnotes></footnotes>
</aya>
<aya number="47">
<translation><![CDATA[Apo ata e dinë të padukshmen, kështu që e shkruajnë?]]></translation>
<footnotes></footnotes>
</aya>
<aya number="48">
<translation><![CDATA[Prandaj, duro për gjykimin e Zotit tënd dhe mos u bëj si Njeriu i Peshkut (Junusi a.s.), kur iu lut Zotit të vet i dëshpëruar (në barkun e balenës)!]]></translation>
<footnotes></footnotes>
</aya>
<aya number="49">
<translation><![CDATA[Sikur të mos i vinte mëshira prej Zotit tënd, ai do të hidhej në një shkretëtirë, i fajësuar!]]></translation>
<footnotes></footnotes>
</aya>
<aya number="50">
<translation><![CDATA[Por Zoti i tij e zgjodhi dhe e futi me punëdrejtët.]]></translation>
<footnotes></footnotes>
</aya>
<aya number="51">
<translation><![CDATA[Kur dëgjojnë Kuranin, mohuesit sa nuk të hanë me shikimet e tyre dhe thonë: “Ai është vërtet i marrë!”]]></translation>
<footnotes></footnotes>
</aya>
<aya number="52">
<translation><![CDATA[Por Kurani është vetëm këshillë për botët.]]></translation>
<footnotes></footnotes>
</aya>
</sura>
<sura number="69">
<aya number="1">
<translation><![CDATA[E Vërteta e pashmangshme![375]]]></translation>
<footnotes><![CDATA[[375] Dita e Kiametit.]]></footnotes>
</aya>
<aya number="2">
<translation><![CDATA[Ç’është e Vërteta e pashmangshme?]]></translation>
<footnotes></footnotes>
</aya>
<aya number="3">
<translation><![CDATA[E kush do të ta shpjegojë ty se ç’është e Vërteta e pashmangshme?]]></translation>
<footnotes></footnotes>
</aya>
<aya number="4">
<translation><![CDATA[Fiset Themud dhe Ad e mohuan Gjëmimin e tmerrshëm[376],]]></translation>
<footnotes><![CDATA[[376] Kiametin.]]></footnotes>
</aya>
<aya number="5">
<translation><![CDATA[prandaj fisi Themud u shkatërrua nga një ulërimë e tmerrshme,]]></translation>
<footnotes></footnotes>
</aya>
<aya number="6">
<translation><![CDATA[kurse fisi Ad u shkatërrua nga një furtunë shungulluese të rreptë,]]></translation>
<footnotes></footnotes>
</aya>
<aya number="7">
<translation><![CDATA[të cilën Allahu ua dërgoi atyre shtatë net dhe tetë ditë pareshtur. Atëherë mund t’i vëreje njerëzit të përmbysur si trungjet e hurmave të kalbura.]]></translation>
<footnotes></footnotes>
</aya>
<aya number="8">
<translation><![CDATA[A sheh ndonjë gjurmë të tyre?]]></translation>
<footnotes></footnotes>
</aya>
<aya number="9">
<translation><![CDATA[Faraoni, ata para tij dhe populli i qyteteve të rrënuara[377] kryen gjynahe të mëdha,]]></translation>
<footnotes><![CDATA[[377] Sodomës dhe Gomorës.]]></footnotes>
</aya>
<aya number="10">
<translation><![CDATA[dhe e kundërshtuan të dërguarin e Zotit të tyre, andaj Allahu i zhbiu ata me dënim të ashpër.]]></translation>
<footnotes></footnotes>
</aya>
<aya number="11">
<translation><![CDATA[Kur vërshoi uji i madh, Ne ju ngarkuam ju[378] në anije,]]></translation>
<footnotes><![CDATA[[378] D.m.th. Nuhun - babanë e dytë të njerëzimit dhe besimtarët që ishin me të.]]></footnotes>
</aya>
<aya number="12">
<translation><![CDATA[për ta bërë atë një paralajmërim, që ta dëgjojë çdo vesh i vëmendshëm.]]></translation>
<footnotes></footnotes>
</aya>
<aya number="13">
<translation><![CDATA[Dhe kur t’i fryhet një herë Surit,]]></translation>
<footnotes></footnotes>
</aya>
<aya number="14">
<translation><![CDATA[kur toka dhe malet të ngrihen lart e të thërrmohen me një goditje shkatërrimtare,]]></translation>
<footnotes></footnotes>
</aya>
<aya number="15">
<translation><![CDATA[atëherë do të ndodhë Ngjarja e pashmangshme (Kiameti).]]></translation>
<footnotes></footnotes>
</aya>
<aya number="16">
<translation><![CDATA[Dhe do të çahet qielli, që atë ditë do të jetë i thyeshëm.]]></translation>
<footnotes></footnotes>
</aya>
<aya number="17">
<translation><![CDATA[Engjëjt do të rrinë skajeve të tij, kurse tetë prej tyre do të mbajnë Fronin e Zotit tënd.]]></translation>
<footnotes></footnotes>
</aya>
<aya number="18">
<translation><![CDATA[Atë Ditë do të mbeteni zbuluar dhe asnjë fshehtësi juaja nuk do të mbetet pa u shfaqur:]]></translation>
<footnotes></footnotes>
</aya>
<aya number="19">
<translation><![CDATA[Ai, të cilit do t’i jepet libri i veprave të tij nga ana e djathtë, do t’u thotë (njerëzve të tij): “Ja, lexoni librin tim!]]></translation>
<footnotes></footnotes>
</aya>
<aya number="20">
<translation><![CDATA[Vërtet, unë kam qenë i bindur se do të jepja llogari.”]]></translation>
<footnotes></footnotes>
</aya>
<aya number="21">
<translation><![CDATA[Kështu, ai do të ketë jetë të lumtur,]]></translation>
<footnotes></footnotes>
</aya>
<aya number="22">
<translation><![CDATA[në një kopsht të lartë,]]></translation>
<footnotes></footnotes>
</aya>
<aya number="23">
<translation><![CDATA[frutat e të cilit do t’i kapë lehtë.]]></translation>
<footnotes></footnotes>
</aya>
<aya number="24">
<translation><![CDATA[(Njerëzve të tillë u thuhet:) “Ju bëftë mirë, hani e pini për atë, që keni bërë në ditët e kaluara!”]]></translation>
<footnotes></footnotes>
</aya>
<aya number="25">
<translation><![CDATA[Por ai, të cilit do t’i jepet libri i veprave të tij nga ana e majtë, do të thotë: “Ah, sikur të mos më ishte dhënë libri im]]></translation>
<footnotes></footnotes>
</aya>
<aya number="26">
<translation><![CDATA[dhe të mos e kisha ditur llogarinë time!]]></translation>
<footnotes></footnotes>
</aya>
<aya number="27">
<translation><![CDATA[Ah, të kisha qenë i vdekur (e të mos isha ringjallur)!]]></translation>
<footnotes></footnotes>
</aya>
<aya number="28">
<translation><![CDATA[Pasuria ime nuk më solli dobi]]></translation>
<footnotes></footnotes>
</aya>
<aya number="29">
<translation><![CDATA[dhe më la fuqia ime!”]]></translation>
<footnotes></footnotes>
</aya>
<aya number="30">
<translation><![CDATA[(Do të thuhet) “Kapeni dhe lidheni në pranga,]]></translation>
<footnotes></footnotes>
</aya>
<aya number="31">
<translation><![CDATA[pastaj digjeni në zjarrin përvëlues,]]></translation>
<footnotes></footnotes>
</aya>
<aya number="32">
<translation><![CDATA[mandej lidheni në zinxhirë prej shtatëdhjetë kutesh,]]></translation>
<footnotes></footnotes>
</aya>
<aya number="33">
<translation><![CDATA[sepse ai, me të vërtetë, nuk ka besuar në Allahun e Madhërishëm]]></translation>
<footnotes></footnotes>
</aya>
<aya number="34">
<translation><![CDATA[dhe nuk është kujdesur për të ushqyer të varfrit e shkretë.]]></translation>
<footnotes></footnotes>
</aya>
<aya number="35">
<translation><![CDATA[Prandaj, ai sot këtu s’ka mik të afërt]]></translation>
<footnotes></footnotes>
</aya>
<aya number="36">
<translation><![CDATA[e as ushqim tjetër, përveç qelbit,]]></translation>
<footnotes></footnotes>
</aya>
<aya number="37">
<translation><![CDATA[të cilin e hanë vetëm gjynahqarët.]]></translation>
<footnotes></footnotes>
</aya>
<aya number="38">
<translation><![CDATA[Betohem për gjithçka që ju shihni]]></translation>
<footnotes></footnotes>
</aya>
<aya number="39">
<translation><![CDATA[dhe për gjithçka që nuk e shihni,]]></translation>
<footnotes></footnotes>
</aya>
<aya number="40">
<translation><![CDATA[se ky (Kuran) është vërtet fjalë e (kumtuar prej) një të Dërguari të nderuar (Muhamedit a.s.)]]></translation>
<footnotes></footnotes>
</aya>
<aya number="41">
<translation><![CDATA[e nuk është fjalë poeti; sa pak që besoni!]]></translation>
<footnotes></footnotes>
</aya>
<aya number="42">
<translation><![CDATA[Nuk është as fjalë e ndonjë falltari; sa pak që po reflektoni!]]></translation>
<footnotes></footnotes>
</aya>
<aya number="43">
<translation><![CDATA[Ai është shpallje e zbritur nga Zoti i botëve!]]></translation>
<footnotes></footnotes>
</aya>
<aya number="44">
<translation><![CDATA[Sikur ai (Muhamedi), në mënyrë të rreme, të Na kishte veshur ndonjë fjalë,]]></translation>
<footnotes></footnotes>
</aya>
<aya number="45">
<translation><![CDATA[Ne do ta kapnim atë për dorën e djathtë]]></translation>
<footnotes></footnotes>
</aya>
<aya number="46">
<translation><![CDATA[dhe me siguri që do t’ia prisnim damarin e qafës]]></translation>
<footnotes></footnotes>
</aya>
<aya number="47">
<translation><![CDATA[e askush prej jush nuk do të mund ta mbronte.]]></translation>
<footnotes></footnotes>
</aya>
<aya number="48">
<translation><![CDATA[Natyrisht, Kurani është përkujtesë për ata që i frikësohen Zotit!]]></translation>
<footnotes></footnotes>
</aya>
<aya number="49">
<translation><![CDATA[Ne e dimë mirë se ka prej jush që e mohojnë atë.]]></translation>
<footnotes></footnotes>
</aya>
<aya number="50">
<translation><![CDATA[Ai është keqardhje për mohuesit.[379]]]></translation>
<footnotes><![CDATA[[379] Pra, kur të shohin se çfarë shpërblimi kanë humbur që nuk e kanë ndjekur atë.]]></footnotes>
</aya>
<aya number="51">
<translation><![CDATA[Ai është, pa dyshim, e vërtetë e pamohueshme.]]></translation>
<footnotes></footnotes>
</aya>
<aya number="52">
<translation><![CDATA[Prandaj, lartësoje emrin e Zotit tënd të Madhërishëm!]]></translation>
<footnotes></footnotes>
</aya>
</sura>
<sura number="70">
<aya number="1">
<translation><![CDATA[Dikush kërkoi një dënim të shpejtë.[380]]]></translation>
<footnotes><![CDATA[[380] Ebu Xhehli ose Nadir Ibn el-Harithi. Ata i kishin kërkuar më se një herë Profetit (a.s.), një dënim të shpejtë dhe u vranë në betejën e Bedrit, që zhvilluan kundër myslimanëve. Përtej këtij referimi historik, vargu paralajmëron këdo që tallet dhe sfidon Fuqinë Hyjnore. Disa dijetarë me autoritet kanë thënë se vargu mund të ketë këtë kuptim: “Dikush pyeti për dënimin që do të vijë”.]]></footnotes>
</aya>
<aya number="2">
<translation><![CDATA[Për jobesimtarët askush nuk mund ta ndalojë atë (dënim),]]></translation>
<footnotes></footnotes>
</aya>
<aya number="3">
<translation><![CDATA[(që vjen) nga Allahu, Zoti i Rrugëve të Ngjitjes[381].]]></translation>
<footnotes><![CDATA[[381] “Rrugët e Ngjitjes” janë rrugët engjëllore që ngjiten drejt Allahut.]]></footnotes>
</aya>
<aya number="4">
<translation><![CDATA[Tek Ai ngjiten engjëjt dhe Shpirti (Xhebraili), në një ditë që zgjat sa pesëdhjetë mijë vjet.]]></translation>
<footnotes></footnotes>
</aya>
<aya number="5">
<translation><![CDATA[Prandaj, duro, me durim të hijshëm.]]></translation>
<footnotes></footnotes>
</aya>
<aya number="6">
<translation><![CDATA[Ata e mendojnë atë (dënim) të largët,]]></translation>
<footnotes></footnotes>
</aya>
<aya number="7">
<translation><![CDATA[kurse Ne e shohim të afërt.]]></translation>
<footnotes></footnotes>
</aya>
<aya number="8">
<translation><![CDATA[Atë Ditë qielli do të bëhet si llumi i vajit]]></translation>
<footnotes></footnotes>
</aya>
<aya number="9">
<translation><![CDATA[e malet do të bëhen si lesh i shprishur,]]></translation>
<footnotes></footnotes>
</aya>
<aya number="10">
<translation><![CDATA[Shoku s’do të pyesë për të shokun,]]></translation>
<footnotes></footnotes>
</aya>
<aya number="11">
<translation><![CDATA[edhe pse do të vihen të shohin njëri-tjetrin. Për të liruar veten nga dënimi i asaj dite, fajtori do të sakrifikonte me gjithë qejf fëmijët e vet,]]></translation>
<footnotes></footnotes>
</aya>
<aya number="12">
<translation><![CDATA[edhe gruan, edhe vëllanë e vet,]]></translation>
<footnotes></footnotes>
</aya>
<aya number="13">
<translation><![CDATA[edhe farefisin, që i gjendej pranë (ne jetën e Tokës),]]></translation>
<footnotes></footnotes>
</aya>
<aya number="14">
<translation><![CDATA[si dhe të gjithë ata që gjenden në faqe të Tokës, nëse kjo do të mund ta shpëtonte.]]></translation>
<footnotes></footnotes>
</aya>
<aya number="15">
<translation><![CDATA[Por jo, (fajtori do të hidhet në zjarr)! Ai është zjarr flakërues,]]></translation>
<footnotes></footnotes>
</aya>
<aya number="16">
<translation><![CDATA[që e shkul (dhe e djeg) krejtësisht skalpin e kokës.]]></translation>
<footnotes></footnotes>
</aya>
<aya number="17">
<translation><![CDATA[Ai thërret këdo që (i) ka kthyer shpinën e (i) është larguar (besimit),]]></translation>
<footnotes></footnotes>
</aya>
<aya number="18">
<translation><![CDATA[dhe që ka grumbulluar (pasuri) dhe e ka fshehur.]]></translation>
<footnotes></footnotes>
</aya>
<aya number="19">
<translation><![CDATA[Vërtet që njeriu është krijuar i paqëndrueshëm:]]></translation>
<footnotes></footnotes>
</aya>
<aya number="20">
<translation><![CDATA[kur atë e godet e keqja, ai ligështohet fort,]]></translation>
<footnotes></footnotes>
</aya>
<aya number="21">
<translation><![CDATA[por, kur i bie e mira, ai bëhet koprrac.]]></translation>
<footnotes></footnotes>
</aya>
<aya number="22">
<translation><![CDATA[Përjashtim bëjnë ata që falen,]]></translation>
<footnotes></footnotes>
</aya>
<aya number="23">
<translation><![CDATA[e që janë të vazhdueshëm në faljet e tyre;]]></translation>
<footnotes></footnotes>
</aya>
<aya number="24">
<translation><![CDATA[e që caktojnë një pjesë të pasurisë së tyre]]></translation>
<footnotes></footnotes>
</aya>
<aya number="25">
<translation><![CDATA[për lypësin dhe për nevojtarin;]]></translation>
<footnotes></footnotes>
</aya>
<aya number="26">
<translation><![CDATA[e që besojnë në Ditën e Llogarisë (Gjykimit);]]></translation>
<footnotes></footnotes>
</aya>
<aya number="27">
<translation><![CDATA[e që frikësohen nga dënimi i Zotit të tyre,]]></translation>
<footnotes></footnotes>
</aya>
<aya number="28">
<translation><![CDATA[- vërtet që askush nuk është i sigurt prej dënimit të Zotit të vet -;]]></translation>
<footnotes></footnotes>
</aya>
<aya number="29">
<translation><![CDATA[e që e ruajnë nderin e tyre (nga marrëdhëniet e jashtëligjshme),]]></translation>
<footnotes></footnotes>
</aya>
<aya number="30">
<translation><![CDATA[përveçse ndaj bashkëshorteve dhe skllaveve të veta - në këtë rast nuk meritojnë qortim,]]></translation>
<footnotes></footnotes>
</aya>
<aya number="31">
<translation><![CDATA[por kush kërkon jashtë këtyre caqeve, pikërisht ata janë shkelësit -;]]></translation>
<footnotes></footnotes>
</aya>
<aya number="32">
<translation><![CDATA[e që i ruajnë amanetet dhe i plotësojnë besëlidhjet e tyre;]]></translation>
<footnotes></footnotes>
</aya>
<aya number="33">
<translation><![CDATA[e që gjithnjë dëshmojnë drejt;]]></translation>
<footnotes></footnotes>
</aya>
<aya number="34">
<translation><![CDATA[e që i falin namazet rregullisht.]]></translation>
<footnotes></footnotes>
</aya>
<aya number="35">
<translation><![CDATA[Pikërisht ata do të jenë të nderuar në kopshtet e Xhenetit.]]></translation>
<footnotes></footnotes>
</aya>
<aya number="36">
<translation><![CDATA[Ç’është kështu me jobesimtarët, që nxitojnë drejt teje]]></translation>
<footnotes></footnotes>
</aya>
<aya number="37">
<translation><![CDATA[djathtas e majtas, grupe-grupe?!]]></translation>
<footnotes></footnotes>
</aya>
<aya number="38">
<translation><![CDATA[A mos çdonjëri prej tyre shpreson të hyjë në Kopshtin e Lumturisë?]]></translation>
<footnotes></footnotes>
</aya>
<aya number="39">
<translation><![CDATA[Kurrsesi! Vërtet që ata e dinë nga çfarë i kemi krijuar!]]></translation>
<footnotes></footnotes>
</aya>
<aya number="40">
<translation><![CDATA[Betohem për Zotin e lindjeve dhe të perëndimeve, që Ne jemi të Zotë]]></translation>
<footnotes></footnotes>
</aya>
<aya number="41">
<translation><![CDATA[t’i ndërrojmë ata me njerëz më të mirë se ata dhe askush nuk na pengon dot.]]></translation>
<footnotes></footnotes>
</aya>
<aya number="42">
<translation><![CDATA[Andaj, lëri ata të zbaviten me gjëra të kota dhe të luajnë derisa të përballen me Ditën e tyre që u është premtuar,]]></translation>
<footnotes></footnotes>
</aya>
<aya number="43">
<translation><![CDATA[Ditën, në të cilën do të dalin nga varrezat duke vrapuar, sikur të ishin duke nxituar drejt një altari,]]></translation>
<footnotes></footnotes>
</aya>
<aya number="44">
<translation><![CDATA[me shikim të frikësuar e të kapluar nga poshtërimi. Ajo është Dita që u është premtuar atyre!]]></translation>
<footnotes></footnotes>
</aya>
</sura>
<sura number="71">
<aya number="1">
<translation><![CDATA[Ne e dërguam Nuhun te populli i tij dhe i thamë: “Paralajmëroje popullin tënd para se t’i vijë një dënim i dhembshëm!”]]></translation>
<footnotes></footnotes>
</aya>
<aya number="2">
<translation><![CDATA[Ai tha: “O populli im! Në të vërtetë, unë jam për ju një paralajmërues i qartë:]]></translation>
<footnotes></footnotes>
</aya>
<aya number="3">
<translation><![CDATA[që të adhuroni Allahun, t’i frikësoheni Atij e të më bindeni mua,]]></translation>
<footnotes></footnotes>
</aya>
<aya number="4">
<translation><![CDATA[me qëllim që Ai të falë disa nga gjynahet tuaja dhe t’ju lërë (të jetoni) deri në një afat të caktuar. Dhe, kur t’ju vijë çasti i caktuar i Allahut, askush nuk do të mund ta shtyjë atë, veç sikur ta dinit”!]]></translation>
<footnotes></footnotes>
</aya>
<aya number="5">
<translation><![CDATA[Ai tha: “O Zoti im, unë e thirra vërtet popullin tim natë e ditë,]]></translation>
<footnotes></footnotes>
</aya>
<aya number="6">
<translation><![CDATA[por thirrja ime edhe më tepër i largoi (nga e vërteta).]]></translation>
<footnotes></footnotes>
</aya>
<aya number="7">
<translation><![CDATA[Sa herë, që i thirrja për t’i falur Ti, ata shtinin gishtërinjtë në veshë dhe mbuloheshin me petkat e tyre, duke këmbëngulur me mendjemadhësi (në mosbesim).]]></translation>
<footnotes></footnotes>
</aya>
<aya number="8">
<translation><![CDATA[Pastaj i thirra me zë të lartë.]]></translation>
<footnotes></footnotes>
</aya>
<aya number="9">
<translation><![CDATA[Më pas ua shpalla edhe botërisht, edhe fshehurazi]]></translation>
<footnotes></footnotes>
</aya>
<aya number="10">
<translation><![CDATA[e u thashë: “Kërkoni falje nga Zoti juaj, i Cili është Falës i madh,]]></translation>
<footnotes></footnotes>
</aya>
<aya number="11">
<translation><![CDATA[që Ai t’ju dërgojë shi të bollshëm,]]></translation>
<footnotes></footnotes>
</aya>
<aya number="12">
<translation><![CDATA[t’ju shtojë pasurinë dhe fëmijët tuaj dhe të bëjë për ju kopshte e lumenj!]]></translation>
<footnotes></footnotes>
</aya>
<aya number="13">
<translation><![CDATA[Ç’është kështu me ju, që nuk e madhëroni Allahun siç duhet (duke e pasur frikë),]]></translation>
<footnotes></footnotes>
</aya>
<aya number="14">
<translation><![CDATA[ndërkohë që Ai ju ka krijuar në etapa (etapat e embrionit)?]]></translation>
<footnotes></footnotes>
</aya>
<aya number="15">
<translation><![CDATA[A nuk e shihni se si Allahu i ka krijuar shtatë qiejt njëri mbi tjetrin,]]></translation>
<footnotes></footnotes>
</aya>
<aya number="16">
<translation><![CDATA[dhe në ta e ka bërë Hënën dritë, kurse Diellin e ka bërë fener?]]></translation>
<footnotes></footnotes>
</aya>
<aya number="17">
<translation><![CDATA[Allahu ju ka krijuar nga toka, ashtu si bimët,]]></translation>
<footnotes></footnotes>
</aya>
<aya number="18">
<translation><![CDATA[pastaj ju kthen tek ajo dhe prej saj sërish do t’ju nxjerrë.]]></translation>
<footnotes></footnotes>
</aya>
<aya number="19">
<translation><![CDATA[Allahu për ju e ka bërë Tokën shtrojë të gjerë,]]></translation>
<footnotes></footnotes>
</aya>
<aya number="20">
<translation><![CDATA[që të ecni nëpër të, nëpër rrugët e gjera.”]]></translation>
<footnotes></footnotes>
</aya>
<aya number="21">
<translation><![CDATA[Nuhu tha: “O Zoti im, ata më kundërshtuan mua dhe u dhanë pas atyre njerëzve, pasuria dhe fëmijët e të cilëve nuk kanë sjellë gjë tjetër, veç shkatërrimit.]]></translation>
<footnotes></footnotes>
</aya>
<aya number="22">
<translation><![CDATA[Ata kurdisën një kurth të madh,]]></translation>
<footnotes></footnotes>
</aya>
<aya number="23">
<translation><![CDATA[dhe thanë: ‘Mos i lini kurrsesi zotat tuaj! Mos e lini kurrsesi as Veddin, as Suvain, as Jeguthin, as Jaukën, as Nesrin’!]]></translation>
<footnotes></footnotes>
</aya>
<aya number="24">
<translation><![CDATA[E kështu kanë futur në rrugë të gabuar shumë (njerëz). Prandaj, keqbërësve mos u shto gjë tjetër, veç humbjes!”]]></translation>
<footnotes></footnotes>
</aya>
<aya number="25">
<translation><![CDATA[Për shkak të gjynaheve të tyre, ata u përmbytën dhe u hodhën në zjarr. Ata nuk gjetën mbrojtës tjetër për veten në vend të Allahut.]]></translation>
<footnotes></footnotes>
</aya>
<aya number="26">
<translation><![CDATA[Dhe Nuhu tha: “O Zoti im, mos lër mbi tokë asnjë femohues,]]></translation>
<footnotes></footnotes>
</aya>
<aya number="27">
<translation><![CDATA[sepse, nëse Ti i lë, ata do t’i shpien në humbje robërit e Tu dhe do të lindin vetëm kriminelë dhe jobesimtarë!]]></translation>
<footnotes></footnotes>
</aya>
<aya number="28">
<translation><![CDATA[O Zoti im, falmë mua dhe prindërit e mi, si dhe çdo besimtar, që kërkon strehim në shtëpinë time! Fali të gjithë besimtarët e besimtaret, ndërsa keqbërësve shtoju vetëm shkatërrim!”]]></translation>
<footnotes></footnotes>
</aya>
</sura>
<sura number="72">
<aya number="1">
<translation><![CDATA[Thuaj (o Muhamed): “Mua më është shpallur se disa prej xhindeve kanë dëgjuar (Kuranin) dhe kanë thënë: ‘Me të vërtetë, kemi dëgjuar një Kuran të mrekullueshëm,]]></translation>
<footnotes></footnotes>
</aya>
<aya number="2">
<translation><![CDATA[i cili udhëzon në rrugën e drejtë dhe kemi besuar në të, prandaj kurrsesi më nuk do t’i shoqërojmë askënd Zotit tonë (në adhurim)!]]></translation>
<footnotes></footnotes>
</aya>
<aya number="3">
<translation><![CDATA[Qoftë lartësuar Madhëria e Zotit tonë! Ai nuk ka zgjedhur as bashkëshorte, as bir.]]></translation>
<footnotes></footnotes>
</aya>
<aya number="4">
<translation><![CDATA[Por disa të marrë nga ne flisnin gënjeshtra për Allahun,]]></translation>
<footnotes></footnotes>
</aya>
<aya number="5">
<translation><![CDATA[kurse ne mendonim se as njerëzit, as xhindet nuk flasin gënjeshtra për Allahun.]]></translation>
<footnotes></footnotes>
</aya>
<aya number="6">
<translation><![CDATA[Në të vërtetë, ka pasur njerëz që kërkonin mbrojtje nga xhindet, por kjo vetëm sa i çoi më tej në gabime.]]></translation>
<footnotes></footnotes>
</aya>
<aya number="7">
<translation><![CDATA[Edhe ata mendonin siç mendonit ju, se Allahu nuk do të ringjallte askënd.]]></translation>
<footnotes></footnotes>
</aya>
<aya number="8">
<translation><![CDATA[Ne jemi ata që kemi synuar qiellin, por kemi hasur në plot roje të forta (engjëj të fuqishëm) dhe shigjeta të zjarrta (meteorë).]]></translation>
<footnotes></footnotes>
</aya>
<aya number="9">
<translation><![CDATA[Dhe uleshim rreth tij, nëpër vende të përshtatshme për të dëgjuar diçka, por ai që përgjon tani, do të hasë në shigjeta të zjarrta (meteorë) në pritë.]]></translation>
<footnotes></footnotes>
</aya>
<aya number="10">
<translation><![CDATA[Ne nuk e dimë nëse (me këto roja të qiellit) është synuar e keqja (zbritja e dënimit) për ata që janë në Tokë apo Zoti i tyre kërkon t’i udhëzojë në rrugë të drejtë?!]]></translation>
<footnotes></footnotes>
</aya>
<aya number="11">
<translation><![CDATA[E midis nesh ka të mirë, por ka edhe që nuk janë të mirë; jemi ndarë në grupime të ndryshme.]]></translation>
<footnotes></footnotes>
</aya>
<aya number="12">
<translation><![CDATA[Ne e dimë se nuk mund t’i shpëtojmë Allahut në Tokë dhe nuk mund t’i shmangemi Atij duke ikur (në qiell).]]></translation>
<footnotes></footnotes>
</aya>
<aya number="13">
<translation><![CDATA[Posa dëgjuam udhëzimin (Kuranin), Ne besuam në të; e kush beson në Zotin e vet, nuk ka përse të frikësohet se mos dëmtohet, as se mos i bëhet padrejtësi.]]></translation>
<footnotes></footnotes>
</aya>
<aya number="14">
<translation><![CDATA[Ka prej nesh që janë myslimanë, por ka edhe të atillë që janë jobesimtarë. Kush ka përqafuar Islamin, ka zgjedhur rrugën e drejtë,]]></translation>
<footnotes></footnotes>
</aya>
<aya number="15">
<translation><![CDATA[kurse jobesimtarët do të jenë lëndë djegëse të Xhehenemit.’]]></translation>
<footnotes></footnotes>
</aya>
<aya number="16">
<translation><![CDATA[Sikur të qëndronin (banorët e Mekës) në rrugën e vërtetë, Ne do t’u jepnim ujë të bollshëm,]]></translation>
<footnotes></footnotes>
</aya>
<aya number="17">
<translation><![CDATA[për t’i vënë ata me këtë në sprovë. Por këdo që largohet nga këshillat e Zotit të tij, Ai do ta hedhë në një dënim të ashpër.]]></translation>
<footnotes></footnotes>
</aya>
<aya number="18">
<translation><![CDATA[Xhamitë i janë kushtuar vetëm Allahut, prandaj mos iu lutni askujt krahas Allahut!]]></translation>
<footnotes></footnotes>
</aya>
<aya number="19">
<translation><![CDATA[Kur robi i Allahut (Muhamedi), u ngrit t’i lutej Atij, ata (xhindet) u tubuan rreth tij si shtëllungë.”]]></translation>
<footnotes></footnotes>
</aya>
<aya number="20">
<translation><![CDATA[Thuaj (o Muhamed): “Unë i lutem vetëm Zotit tim dhe nuk i shoqëroj Atij askënd (në adhurim)”.]]></translation>
<footnotes></footnotes>
</aya>
<aya number="21">
<translation><![CDATA[Thuaj: “Unë nuk mund t’ju largoj ndonjë dëm e as t’ju sjell ndonjë dobi”.]]></translation>
<footnotes></footnotes>
</aya>
<aya number="22">
<translation><![CDATA[Thuaj: “Edhe mua askush nuk mund të më mbrojë nga dënimi i Allahut; dhe nuk mund të gjej strehim tjetërkund, përveçse tek Ai.]]></translation>
<footnotes></footnotes>
</aya>
<aya number="23">
<translation><![CDATA[Unë kam për detyrë veç t’ju përcjell atë që më vjen nga Allahu dhe mesazhet e Tij. Këdo që s’dëgjon Allahun dhe të Dërguarin e Tij, e pret zjarri i Xhehenemit, në të cilin do të mbetet përgjithmonë.”]]></translation>
<footnotes></footnotes>
</aya>
<aya number="24">
<translation><![CDATA[Kur ata të shohin atë që u është premtuar, do ta dinë se kush është më i dobët dhe më i paktë në numër.]]></translation>
<footnotes></footnotes>
</aya>
<aya number="25">
<translation><![CDATA[Thuaj (o Muhamed!): “Unë nuk e di, a është afër ajo që ju është premtuar apo Zoti im do ta vonojë.”]]></translation>
<footnotes></footnotes>
</aya>
<aya number="26">
<translation><![CDATA[Vetëm Ai e di të padukshmen dhe nuk ia zbulon atë askujt,]]></translation>
<footnotes></footnotes>
</aya>
<aya number="27">
<translation><![CDATA[përveç të dërguarve që ka zgjedhur. Para dhe pas tyre Ai vë mbikëqyrës (engjëj),]]></translation>
<footnotes></footnotes>
</aya>
<aya number="28">
<translation><![CDATA[në mënyrë që ta dijë nëse i përcjellin mesazhet e Zotit të tyre. Ai përfshin me dijen e Vet gjithçka që ata kanë dhe çdo gjë e ka llogaritur imtësisht.]]></translation>
<footnotes></footnotes>
</aya>
</sura>
<sura number="73">
<aya number="1">
<translation><![CDATA[O ti i mbuluar (o Muhamed)!]]></translation>
<footnotes></footnotes>
</aya>
<aya number="2">
<translation><![CDATA[Çohu (të falesh) gjithë natën, përveç një pjese të saj,]]></translation>
<footnotes></footnotes>
</aya>
<aya number="3">
<translation><![CDATA[që është gjysma ose diçka më pak]]></translation>
<footnotes></footnotes>
</aya>
<aya number="4">
<translation><![CDATA[a diçka më shumë se ajo dhe lexoje Kuranin ngadalë dhe qartë,]]></translation>
<footnotes></footnotes>
</aya>
<aya number="5">
<translation><![CDATA[sepse Ne do të të dërgojmë vërtet një fjalë me peshë të rëndë.]]></translation>
<footnotes></footnotes>
</aya>
<aya number="6">
<translation><![CDATA[Natyrisht, adhurimi natën vepron më fuqishëm dhe fjala është më shprehëse,]]></translation>
<footnotes></footnotes>
</aya>
<aya number="7">
<translation><![CDATA[ngaqë ti ditën je vërtet shumë i zënë.]]></translation>
<footnotes></footnotes>
</aya>
<aya number="8">
<translation><![CDATA[Prandaj, përmende emrin e Zotit tënd dhe përkushtoju krejtësisht Atij!]]></translation>
<footnotes></footnotes>
</aya>
<aya number="9">
<translation><![CDATA[Ai është Zot i lindjes dhe i perëndimit, s’ka zot tjetër të vërtetë përveç Tij, drejtoju Atij si rregullues i punëve të tua!]]></translation>
<footnotes></footnotes>
</aya>
<aya number="10">
<translation><![CDATA[Duroji llomotitjet e atyre dhe largohu nga ata në mënyrë të hijshme!]]></translation>
<footnotes></footnotes>
</aya>
<aya number="11">
<translation><![CDATA[Lërmi Mua ata që të quajnë gënjeshtar e që jetojnë në luks dhe jepu pak afat atyre,]]></translation>
<footnotes></footnotes>
</aya>
<aya number="12">
<translation><![CDATA[se, pa dyshim, Ne kemi përgatitur për ata pranga, zjarr flakërues,]]></translation>
<footnotes></footnotes>
</aya>
<aya number="13">
<translation><![CDATA[ushqime që ngecin në fyt dhe dënime të dhembshme]]></translation>
<footnotes></footnotes>
</aya>
<aya number="14">
<translation><![CDATA[në Ditën, kur Toka dhe malet dridhen e bëhen si pirgje rëre të lëvizshme.]]></translation>
<footnotes></footnotes>
</aya>
<aya number="15">
<translation><![CDATA[Ne, me të vërtetë, ju kemi sjellë një të Dërguar dëshmitar mbi ju, ashtu siç ia çuam një të dërguar Faraonit,]]></translation>
<footnotes></footnotes>
</aya>
<aya number="16">
<translation><![CDATA[por Faraoni nuk e dëgjoi të Dërguarin, andaj i çuam dënim të rëndë.]]></translation>
<footnotes></footnotes>
</aya>
<aya number="17">
<translation><![CDATA[Qysh do të mbroheni ju, nëse mbeteni jobesimtarë, Ditën në të cilën fëmijët do të thinjen?]]></translation>
<footnotes></footnotes>
</aya>
<aya number="18">
<translation><![CDATA[Atë ditë qielli do të çahet e premtimi i Zotit do të përmbushet.]]></translation>
<footnotes></footnotes>
</aya>
<aya number="19">
<translation><![CDATA[Në të vërtetë, kjo është këshillë, prandaj, kush dëshiron, le të zgjedhë rrugën e drejtë që e çon te Zoti i tij.]]></translation>
<footnotes></footnotes>
</aya>
<aya number="20">
<translation><![CDATA[Natyrisht, Zoti yt e di se ti (o Muhamed) falesh më pak se dy të tretat e natës, ndonjëherë gjysmën ose një të tretën e saj, si edhe disa prej atyre që janë me ty. Allahu e përcakton gjatësinë e ditës dhe të natës dhe e di se ju nuk mund ta llogarisni atë saktësisht, prandaj kthehet tek ju me mëshirë. Kështu që lexoni Kuran aq sa mundeni! Ai e di se disa prej jush do të jenë të sëmurë, disa do të udhëtojnë nëpër botë, duke kërkuar mirësitë e Tij (për jetesë) dhe disa të tjerë do të jenë duke luftuar në rrugën e Tij, prandaj lexoni sa keni mundësi nga Kurani! Faleni namazin, jepeni zekatin dhe jepini Allahut një hua të mirë (që Ai t’jua kthejë shumëfish). Çfarëdo mirësie që bëni për shpirtin tuaj, me siguri që do ta gjeni tek Allahu. Ajo do të jetë më e mirë dhe më e shpërblyer. Kërkoni faljen e Allahut, sepse Allahu është vërtet Falës i madh dhe Mëshirëplotë.]]></translation>
<footnotes></footnotes>
</aya>
</sura>
<sura number="74">
<aya number="1">
<translation><![CDATA[O ti i mbështjellë (o Muhamed)!]]></translation>
<footnotes></footnotes>
</aya>
<aya number="2">
<translation><![CDATA[Çohu dhe paralajmëro!]]></translation>
<footnotes></footnotes>
</aya>
<aya number="3">
<translation><![CDATA[Zotin tënd madhëroje,]]></translation>
<footnotes></footnotes>
</aya>
<aya number="4">
<translation><![CDATA[petkat e tua pastroji]]></translation>
<footnotes></footnotes>
</aya>
<aya number="5">
<translation><![CDATA[dhe largohu nga ndyrësia (adhurimi i idhujve)!]]></translation>
<footnotes></footnotes>
</aya>
<aya number="6">
<translation><![CDATA[Mos jep gjë me synimin që të marrësh më shumë]]></translation>
<footnotes></footnotes>
</aya>
<aya number="7">
<translation><![CDATA[dhe për hir të Zotit tënd duro,]]></translation>
<footnotes></footnotes>
</aya>
<aya number="8">
<translation><![CDATA[se, kur të fryhet në Sur,]]></translation>
<footnotes></footnotes>
</aya>
<aya number="9">
<translation><![CDATA[ajo do të jetë një ditë e rëndë.]]></translation>
<footnotes></footnotes>
</aya>
<aya number="10">
<translation><![CDATA[Për jobesimtarët nuk do të jetë aspak e lehtë.]]></translation>
<footnotes></footnotes>
</aya>
<aya number="11">
<translation><![CDATA[Më lër Vetëm (të merrem) me atë që e krijova]]></translation>
<footnotes></footnotes>
</aya>
<aya number="12">
<translation><![CDATA[dhe i dhashë pasuri të pamasë]]></translation>
<footnotes></footnotes>
</aya>
<aya number="13">
<translation><![CDATA[e djem pranë vetes!]]></translation>
<footnotes></footnotes>
</aya>
<aya number="14">
<translation><![CDATA[Unë ia bëra kamjen të lehtë e të shtruar,]]></translation>
<footnotes></footnotes>
</aya>
<aya number="15">
<translation><![CDATA[e, megjithatë, ai lakmon që t’i jap më tepër.]]></translation>
<footnotes></footnotes>
</aya>
<aya number="16">
<translation><![CDATA[Jo, kurrsesi! Vërtet, ai i mohoi me kryeneçësi shpalljet Tona,]]></translation>
<footnotes></footnotes>
</aya>
<aya number="17">
<translation><![CDATA[prandaj Unë do ta ngarkoj atë me dënime të rënda.]]></translation>
<footnotes></footnotes>
</aya>
<aya number="18">
<translation><![CDATA[Ai mendoi dhe kurdisi (kundër Kuranit),]]></translation>
<footnotes></footnotes>
</aya>
<aya number="19">
<translation><![CDATA[dhe qoftë mallkuar, si kurdisi!]]></translation>
<footnotes></footnotes>
</aya>
<aya number="20">
<translation><![CDATA[Dhe sërish qoftë mallkuar, si kurdisi!]]></translation>
<footnotes></footnotes>
</aya>
<aya number="21">
<translation><![CDATA[Pastaj vështroi rreth vetes,]]></translation>
<footnotes></footnotes>
</aya>
<aya number="22">
<translation><![CDATA[mblodhi vetullat e u vrenjt,]]></translation>
<footnotes></footnotes>
</aya>
<aya number="23">
<translation><![CDATA[pastaj u kthye i kapardisur]]></translation>
<footnotes></footnotes>
</aya>
<aya number="24">
<translation><![CDATA[dhe tha: “Ky (Kuran) nuk është gjë tjetër, veçse magji e trashëguar!]]></translation>
<footnotes></footnotes>
</aya>
<aya number="25">
<translation><![CDATA[Këto janë vetëm fjalë të një vdekatari!”]]></translation>
<footnotes></footnotes>
</aya>
<aya number="26">
<translation><![CDATA[Do ta hedh në Sekar (Xhehenem)!]]></translation>
<footnotes></footnotes>
</aya>
<aya number="27">
<translation><![CDATA[E si mund ta dish ti tamam se çfarë është Sekari (zjarri përvëlues)?]]></translation>
<footnotes></footnotes>
</aya>
<aya number="28">
<translation><![CDATA[Ai nuk lë gjë dhe nuk kursen asgjë,]]></translation>
<footnotes></footnotes>
</aya>
<aya number="29">
<translation><![CDATA[lëkurat i shkrumbon.]]></translation>
<footnotes></footnotes>
</aya>
<aya number="30">
<translation><![CDATA[Atij i rrinë roje nëntëmbëdhjetë (engjëj).]]></translation>
<footnotes></footnotes>
</aya>
<aya number="31">
<translation><![CDATA[Ne kemi bërë rojtarë të zjarrit vetëm engjëjt dhe numrin e tyre e kemi bërë sprovë (objekt polemikash) për jobesimtarët, me qëllim që të binden ata që u është dhënë Libri e t’u shtohet besimi atyre që besojnë; që të mos dyshojnë ata që u është dhënë Libri dhe besimtarët e vërtetë dhe që të thonë ata që kanë sëmundjen e dyshimit në zemër dhe jobesimtarët: “Ç’ka dashur të thotë Allahu me këtë shembull?” Kështu, Allahu lë në humbje atë që do dhe çon në rrugë të drejtë atë që do. Askush tjetër, përveç Tij, nuk e di numrin e ushtrisë së Zotit tënd. Ky është vetëm një përkujtesë për njerëzit.]]></translation>
<footnotes></footnotes>
</aya>
<aya number="32">
<translation><![CDATA[Kurrsesi! Betohem për Hënën,]]></translation>
<footnotes></footnotes>
</aya>
<aya number="33">
<translation><![CDATA[për natën që largohet]]></translation>
<footnotes></footnotes>
</aya>
<aya number="34">
<translation><![CDATA[e për agimin që zbardhëllon]]></translation>
<footnotes></footnotes>
</aya>
<aya number="35">
<translation><![CDATA[se ai (Xhehenemi) është vërtet një nga fatkeqësitë më të mëdha,]]></translation>
<footnotes></footnotes>
</aya>
<aya number="36">
<translation><![CDATA[paralajmërim për njerëzit,]]></translation>
<footnotes></footnotes>
</aya>
<aya number="37">
<translation><![CDATA[për ata nga ju që dëshirojnë të ecin përpara (me vepra të mira) ose të kthehen mbrapsht (me vepra të këqija).]]></translation>
<footnotes></footnotes>
</aya>
<aya number="38">
<translation><![CDATA[Çdo njeri është peng i veprave të veta,]]></translation>
<footnotes></footnotes>
</aya>
<aya number="39">
<translation><![CDATA[përveç njerëzve të krahut të djathtë;]]></translation>
<footnotes></footnotes>
</aya>
<aya number="40">
<translation><![CDATA[të cilët në kopshtet e Xhenetit pyesin njëri-tjetrin]]></translation>
<footnotes></footnotes>
</aya>
<aya number="41">
<translation><![CDATA[për keqbërësit:]]></translation>
<footnotes></footnotes>
</aya>
<aya number="42">
<translation><![CDATA[“Çfarë ju ka sjellë në Sekar?”]]></translation>
<footnotes></footnotes>
</aya>
<aya number="43">
<translation><![CDATA[Ata do të përgjigjen: “Nuk ishim nga ata që falnin namaz]]></translation>
<footnotes></footnotes>
</aya>
<aya number="44">
<translation><![CDATA[dhe as prej atyre që i ushqenin të varfrit.]]></translation>
<footnotes></footnotes>
</aya>
<aya number="45">
<translation><![CDATA[Ne lëshoheshim në biseda të kota me llafazanët]]></translation>
<footnotes></footnotes>
</aya>
<aya number="46">
<translation><![CDATA[dhe mohonim Ditën e Llogarisë,]]></translation>
<footnotes></footnotes>
</aya>
<aya number="47">
<translation><![CDATA[derisa na erdhi vdekja.”]]></translation>
<footnotes></footnotes>
</aya>
<aya number="48">
<translation><![CDATA[Prandaj, kurrfarë ndërmjetësimi i cilitdo ndërmjetësuesi nuk do t’i ndihmojë ata.]]></translation>
<footnotes></footnotes>
</aya>
<aya number="49">
<translation><![CDATA[Atëherë, përse shmangen ata nga këshillimi,]]></translation>
<footnotes></footnotes>
</aya>
<aya number="50">
<translation><![CDATA[sikur të ishin gomarë të egër]]></translation>
<footnotes></footnotes>
</aya>
<aya number="51">
<translation><![CDATA[e të frikësuar që ikin prej luanit?!]]></translation>
<footnotes></footnotes>
</aya>
<aya number="52">
<translation><![CDATA[Vërtet, çdonjëri prej tyre kërkon që t’i jepen shkrime të hapura (nga Zoti).]]></translation>
<footnotes></footnotes>
</aya>
<aya number="53">
<translation><![CDATA[Kurrsesi, pasi ata nuk i frikësohen jetës tjetër!]]></translation>
<footnotes></footnotes>
</aya>
<aya number="54">
<translation><![CDATA[Në të vërtetë, ky (Kuran) është këshillë,]]></translation>
<footnotes></footnotes>
</aya>
<aya number="55">
<translation><![CDATA[prandaj, kush të dojë, le t’ia vërë veshin!]]></translation>
<footnotes></footnotes>
</aya>
<aya number="56">
<translation><![CDATA[Por atij ia vënë veshin vetëm ata që do Allahu. Vetëm Ai është i Denjë për t’u pasur frikë dhe vetëm Ai është i Denjë për të falur.]]></translation>
<footnotes></footnotes>
</aya>
</sura>
<sura number="75">
<aya number="1">
<translation><![CDATA[Betohem në Ditën e Kiametit!]]></translation>
<footnotes></footnotes>
</aya>
<aya number="2">
<translation><![CDATA[Betohem në shpirtin qortues!]]></translation>
<footnotes></footnotes>
</aya>
<aya number="3">
<translation><![CDATA[A mendon njeriu se nuk do të mund t’i mbledhim eshtrat e tij?!]]></translation>
<footnotes></footnotes>
</aya>
<aya number="4">
<translation><![CDATA[Po, si jo! Ne jemi të Zotë t’ia ribëjmë bashkë me përsosmëri edhe majat e gishtave të tij.]]></translation>
<footnotes></footnotes>
</aya>
<aya number="5">
<translation><![CDATA[Por njeriu dëshiron të gabojë sa të jetë gjallë]]></translation>
<footnotes></footnotes>
</aya>
<aya number="6">
<translation><![CDATA[dhe pyet: “Kur do të jetë Dita e Kiametit?”]]></translation>
<footnotes></footnotes>
</aya>
<aya number="7">
<translation><![CDATA[Por, kur sytë t’i verbohen]]></translation>
<footnotes></footnotes>
</aya>
<aya number="8">
<translation><![CDATA[dhe të zihet Hëna]]></translation>
<footnotes></footnotes>
</aya>
<aya number="9">
<translation><![CDATA[dhe Dielli e Hëna të bashkohen,]]></translation>
<footnotes></footnotes>
</aya>
<aya number="10">
<translation><![CDATA[atë ditë njeriu do të thotë: “Ku të iki?”]]></translation>
<footnotes></footnotes>
</aya>
<aya number="11">
<translation><![CDATA[Askund! S’ka strehë!]]></translation>
<footnotes></footnotes>
</aya>
<aya number="12">
<translation><![CDATA[Atë ditë, streha është te Zoti yt.]]></translation>
<footnotes></footnotes>
</aya>
<aya number="13">
<translation><![CDATA[Atë ditë, njeriu do të vihet në dijeni për veprat që ka bërë dhe për ato që ka lënë pa bërë.]]></translation>
<footnotes></footnotes>
</aya>
<aya number="14">
<translation><![CDATA[Po, vërtet që njeriu do të dëshmojë kundër vetvetes,]]></translation>
<footnotes></footnotes>
</aya>
<aya number="15">
<translation><![CDATA[edhe sikur të paraqesë shfajësimet e veta.]]></translation>
<footnotes></footnotes>
</aya>
<aya number="16">
<translation><![CDATA[Mos nxito (o Muhamed) në leximin e Kuranit me gjuhën tënde![382]]]></translation>
<footnotes><![CDATA[[382] Në fillimet e Shpalljes Hyjnore, Profeti (a.s.) ishte shumë i shqetësuar se nuk do të mbante dot mend atë që i përcillte Xhebraili (a.s.). Për këtë arsye, ai nxitonte të recitonte menjëherë pas tij pjesët e shpallura, duke humbur përqendrimin për pjesët që do t’i shpalleshin akoma.]]></footnotes>
</aya>
<aya number="17">
<translation><![CDATA[Ne e kemi për detyrë t’i mbledhim pjesët e tij e ta lexojmë atë.]]></translation>
<footnotes></footnotes>
</aya>
<aya number="18">
<translation><![CDATA[Dhe, kur ta lexojmë atë, ti përcille leximin e tij!]]></translation>
<footnotes></footnotes>
</aya>
<aya number="19">
<translation><![CDATA[Pastaj, e kemi Ne për detyrë ta shpjegojmë.]]></translation>
<footnotes></footnotes>
</aya>
<aya number="20">
<translation><![CDATA[Por ju doni këtë jetë (kalimtare)]]></translation>
<footnotes></footnotes>
</aya>
<aya number="21">
<translation><![CDATA[e për jetën tjetër nuk kujtoheni!]]></translation>
<footnotes></footnotes>
</aya>
<aya number="22">
<translation><![CDATA[Atë ditë, disa fytyra do të shkëlqejnë]]></translation>
<footnotes></footnotes>
</aya>
<aya number="23">
<translation><![CDATA[dhe Zotin e tyre do të shohin.]]></translation>
<footnotes></footnotes>
</aya>
<aya number="24">
<translation><![CDATA[Kurse disa fytyra, atë ditë, do të jenë të zymta,]]></translation>
<footnotes></footnotes>
</aya>
<aya number="25">
<translation><![CDATA[duke e ditur se do të pësojnë një fatkeqësi, që të thyen në mes.]]></translation>
<footnotes></footnotes>
</aya>
<aya number="26">
<translation><![CDATA[Por, kur shpirti të vijë në grykë]]></translation>
<footnotes></footnotes>
</aya>
<aya number="27">
<translation><![CDATA[e të thërrasin “A ka shërues”,]]></translation>
<footnotes></footnotes>
</aya>
<aya number="28">
<translation><![CDATA[atëherë, ai (që po vdes) do të bindet se ky është çasti i ndarjes]]></translation>
<footnotes></footnotes>
</aya>
<aya number="29">
<translation><![CDATA[dhe këmbët do të ngrijnë[383].]]></translation>
<footnotes><![CDATA[[383] Fjalë për fjalë: “Kur këmba të bashkohet me këmbën”, d.m.th. ashpërsia e çastit të vdekjes me ashpërsinë e asaj që vjen më pas.]]></footnotes>
</aya>
<aya number="30">
<translation><![CDATA[Atë ditë, ai do të sillet te Zoti yt.]]></translation>
<footnotes></footnotes>
</aya>
<aya number="31">
<translation><![CDATA[Ai as nuk besoi dhe as nuk u fal,]]></translation>
<footnotes></footnotes>
</aya>
<aya number="32">
<translation><![CDATA[por e mohoi të vërtetën dhe ia ktheu kurrizin,]]></translation>
<footnotes></footnotes>
</aya>
<aya number="33">
<translation><![CDATA[e pastaj shkoi te njerëzit e vet, duke u krenuar.]]></translation>
<footnotes></footnotes>
</aya>
<aya number="34">
<translation><![CDATA[Mjerë për ty! Mjerë për ty!]]></translation>
<footnotes></footnotes>
</aya>
<aya number="35">
<translation><![CDATA[Sërish: Mjerë për ty! Mjerë për ty!]]></translation>
<footnotes></footnotes>
</aya>
<aya number="36">
<translation><![CDATA[Vallë, a mendon njeriu se do të mbetet pa përgjegjshmëri?]]></translation>
<footnotes></footnotes>
</aya>
<aya number="37">
<translation><![CDATA[A s’ka qenë një pikë fare që derdhej,]]></translation>
<footnotes></footnotes>
</aya>
<aya number="38">
<translation><![CDATA[pastaj u bë droçkë gjaku e më pas Allahu e krijoi dhe i dha formë e përmasa të caktuara,]]></translation>
<footnotes></footnotes>
</aya>
<aya number="39">
<translation><![CDATA[e prej tij bëri çiftin: mashkullin e femrën?!]]></translation>
<footnotes></footnotes>
</aya>
<aya number="40">
<translation><![CDATA[Vallë, Ai Krijues, a nuk ka fuqi që t’i ngjallë të vdekurit?!]]></translation>
<footnotes></footnotes>
</aya>
</sura>
<sura number="76">
<aya number="1">
<translation><![CDATA[Vallë, a nuk ka kaluar një periudhë kohore, kur njeriu nuk ka qenë qenie e denjë për t’u përmendur?![384]]]></translation>
<footnotes><![CDATA[[384] Në mitrën e nënës ose në kohën kur Ademit i ishte dhënë forma, por s’i ishte fryrë shpirti.]]></footnotes>
</aya>
<aya number="2">
<translation><![CDATA[Në të vërtetë, Ne e krijuam njeriun nga një pikë fare e përzier, për ta sprovuar dhe e bëmë që të dëgjojë dhe të shohë.]]></translation>
<footnotes></footnotes>
</aya>
<aya number="3">
<translation><![CDATA[Natyrisht që Ne i treguam atij rrugën e drejtë, që ai të jetë ose mirënjohës, ose mosmirënjohës.]]></translation>
<footnotes></footnotes>
</aya>
<aya number="4">
<translation><![CDATA[Pa dyshim, Ne kemi përgatitur për jobesimtarët zinxhirë, pranga dhe zjarr flakërues.]]></translation>
<footnotes></footnotes>
</aya>
<aya number="5">
<translation><![CDATA[Sigurisht, të ndershmit besimtarë do të pinë (në Xhenet) kupa me pije të përzier me Kafur,[385]]]></translation>
<footnotes><![CDATA[[385] Një burim në Xhenet.]]></footnotes>
</aya>
<aya number="6">
<translation><![CDATA[nga burimi që vetëm robtë e Allahut pinë dhe të cilin mund ta çojnë nga të duan.]]></translation>
<footnotes></footnotes>
</aya>
<aya number="7">
<translation><![CDATA[Ata e zbatojnë premtimin dhe i frikësohen Ditës (së Kiametit), tmerri i së cilës përhapet gjithkund.]]></translation>
<footnotes></footnotes>
</aya>
<aya number="8">
<translation><![CDATA[Ata i ushqejnë të varfrit, jetimët dhe të zënët robër edhe pse vetë janë nevojtarë,]]></translation>
<footnotes></footnotes>
</aya>
<aya number="9">
<translation><![CDATA[duke thënë: “Ne ju ushqejmë vetëm për hir të Zotit. Për këtë, nuk duam shpërblim e as falënderim!]]></translation>
<footnotes></footnotes>
</aya>
<aya number="10">
<translation><![CDATA[Ne i frikësohemi Zotit tonë në një Ditë të ashpër, që do t’i bëjë fytyrat të jenë të vrenjtura.”]]></translation>
<footnotes></footnotes>
</aya>
<aya number="11">
<translation><![CDATA[Por Allahu do t’i ruajë ata nga tmerret e asaj Dite e do t’u japë shkëlqim dhe gëzim]]></translation>
<footnotes></footnotes>
</aya>
<aya number="12">
<translation><![CDATA[dhe, për durimin e tyre, Ai do t’i shpërblejë me Xhenet dhe petka të mëndafshta.]]></translation>
<footnotes></footnotes>
</aya>
<aya number="13">
<translation><![CDATA[Të mbështetur në divane, ata nuk do të kenë as vapë dhe as të ftohtë.]]></translation>
<footnotes></footnotes>
</aya>
<aya number="14">
<translation><![CDATA[Hija e pemëve të tij (Xhenetit) është afër mbi kokat e tyre, ndërsa frutat e tyre do t’i kenë afër sa t’i arrijnë me dorë.]]></translation>
<footnotes></footnotes>
</aya>
<aya number="15">
<translation><![CDATA[Aty do t’u shërbehet me enë të argjendta dhe kupa kristali,]]></translation>
<footnotes></footnotes>
</aya>
<aya number="16">
<translation><![CDATA[kupa të tejdukshme argjendi, madhësinë e të cilave (do ta zgjedhin) sipas dëshirës.]]></translation>
<footnotes></footnotes>
</aya>
<aya number="17">
<translation><![CDATA[Aty do të pinë gota me pije të përzier me xhenxhefil,]]></translation>
<footnotes></footnotes>
</aya>
<aya number="18">
<translation><![CDATA[prej një burimi të quajtur Selsebil.]]></translation>
<footnotes></footnotes>
</aya>
<aya number="19">
<translation><![CDATA[Atyre do t’u shërbejnë djem përherë të rinj, që, kur i shikon, të duken si margaritarë të shpërndarë.]]></translation>
<footnotes></footnotes>
</aya>
<aya number="20">
<translation><![CDATA[Ngado që të hedhësh sytë, do të shohësh lumni dhe një mbretëri të madhe.]]></translation>
<footnotes></footnotes>
</aya>
<aya number="21">
<translation><![CDATA[Ata do të jenë të veshur me petka të holla mëndafshi të gjelbër dhe me armaç mëndafshi të trashë, të stolisur me byzylykë të argjendtë. Zoti i tyre do t’u japë të pinë pije të pastër.]]></translation>
<footnotes></footnotes>
</aya>
<aya number="22">
<translation><![CDATA[Ky do të jetë me të vërtetë shpërblimi juaj; përpjekjet tuaja do të jenë të pranuara.]]></translation>
<footnotes></footnotes>
</aya>
<aya number="23">
<translation><![CDATA[Në të vërtetë, Ne ta kemi shpallur Kuranin ty hap pas hapi.]]></translation>
<footnotes></footnotes>
</aya>
<aya number="24">
<translation><![CDATA[Prandaj ki durim për vendimin e Zotit tënd e mos dëgjo asnjë gjynahqar apo jobesimtar prej tyre!]]></translation>
<footnotes></footnotes>
</aya>
<aya number="25">
<translation><![CDATA[Përmende emrin e Zotit tënd në mëngjes dhe në mbrëmje.]]></translation>
<footnotes></footnotes>
</aya>
<aya number="26">
<translation><![CDATA[Në një pjesë të natës[386] bëji sexhde Atij dhe, natën falju gjatë[387] Atij.]]></translation>
<footnotes><![CDATA[[386] Pra, falu për aksham dhe jaci.
[387] Pra, fal namazin e natës (tehexh-xhud).]]></footnotes>
</aya>
<aya number="27">
<translation><![CDATA[Vërtet që jobesimtarët e duan jetën e këtushme dhe nuk e përfillin një Ditë të vështirë, që do t’u vijë.]]></translation>
<footnotes></footnotes>
</aya>
<aya number="28">
<translation><![CDATA[Ne i krijuam ata dhe ua forcuam strukturën, por, nëse duam, i ndërrojmë plotësisht me të tjerë si ata.]]></translation>
<footnotes></footnotes>
</aya>
<aya number="29">
<translation><![CDATA[Në të vërtetë, kjo është këshillë, prandaj, kush të dojë, le të ndjekë rrugën që e shpie te Zoti i tij.]]></translation>
<footnotes></footnotes>
</aya>
<aya number="30">
<translation><![CDATA[Por ju nuk mund të dëshironi, përveçse me vullnetin e Allahut! Ai është vërtet i Gjithëdijshëm e i Urtë.]]></translation>
<footnotes></footnotes>
</aya>
<aya number="31">
<translation><![CDATA[Ai pranon në mëshirën e Vet kë të dojë, ndërsa për keqbërësit ka përgatitur një dënim të dhembshëm.]]></translation>
<footnotes></footnotes>
</aya>
</sura>
<sura number="77">
<aya number="1">
<translation><![CDATA[Për ato që dërgohen njëra pas tjetrës,[388]]]></translation>
<footnotes><![CDATA[[388] Komentuesit e Kuranit nuk kanë rënë dakord se kujt i referohet përemri “ato” në vargjet 1-6. Shumica e tyre thonë se bëhet fjalë për erërat. Disa thonë se janë engjëjt dhe të tjerë thonë se bëhet fjalë për vargjet e Kuranit. Të gjitha këto interpretime janë të besueshme dhe nuk e përjashtojnë njëra-tjetrën. Kështu, vargjet 1-3 u referohen erërave, vargu 4 u referohet vargjeve kuranore, që ndajnë të vërtetën nga e pavërteta, kurse vargjet 5-6, engjëjve.]]></footnotes>
</aya>
<aya number="2">
<translation><![CDATA[për ato që shpejtojnë shtrëngatën,]]></translation>
<footnotes></footnotes>
</aya>
<aya number="3">
<translation><![CDATA[për ato që shpërndajnë shiun,]]></translation>
<footnotes></footnotes>
</aya>
<aya number="4">
<translation><![CDATA[për ato që ndajnë saktësisht]]></translation>
<footnotes></footnotes>
</aya>
<aya number="5">
<translation><![CDATA[dhe për ato që përcjellin këshilla,]]></translation>
<footnotes></footnotes>
</aya>
<aya number="6">
<translation><![CDATA[si shfajësim apo paralajmërim!]]></translation>
<footnotes></footnotes>
</aya>
<aya number="7">
<translation><![CDATA[Në të vërtetë, ajo që ju është premtuar, do të bëhet!]]></translation>
<footnotes></footnotes>
</aya>
<aya number="8">
<translation><![CDATA[Kur yjet të shuhen]]></translation>
<footnotes></footnotes>
</aya>
<aya number="9">
<translation><![CDATA[dhe, kur qielli të çahet]]></translation>
<footnotes></footnotes>
</aya>
<aya number="10">
<translation><![CDATA[dhe, kur malet të thërrmohen si pluhur]]></translation>
<footnotes></footnotes>
</aya>
<aya number="11">
<translation><![CDATA[dhe, kur të dërguarit të tubohen në kohën e caktuar]]></translation>
<footnotes></footnotes>
</aya>
<aya number="12">
<translation><![CDATA[- në cilën ditë do të ndodhin të gjitha këto?]]></translation>
<footnotes></footnotes>
</aya>
<aya number="13">
<translation><![CDATA[Në Ditën e Ndarjes vendimtare!]]></translation>
<footnotes></footnotes>
</aya>
<aya number="14">
<translation><![CDATA[Kush vallë do të ta shpjegojë se ç’është Dita e Ndarjes vendimtare?]]></translation>
<footnotes></footnotes>
</aya>
<aya number="15">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="16">
<translation><![CDATA[A nuk i kemi zhdukur të lashtët]]></translation>
<footnotes></footnotes>
</aya>
<aya number="17">
<translation><![CDATA[e pastaj do t’i bëjmë të tjerët t’i pasojnë?]]></translation>
<footnotes></footnotes>
</aya>
<aya number="18">
<translation><![CDATA[Kështu do të veprojmë me të gjithë keqbërësit!]]></translation>
<footnotes></footnotes>
</aya>
<aya number="19">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="20">
<translation><![CDATA[A nuk ju kemi krijuar nga një pikë lëngu të shpërfillur,]]></translation>
<footnotes></footnotes>
</aya>
<aya number="21">
<translation><![CDATA[të cilën e vumë në një vend të sigurt (mitër),]]></translation>
<footnotes></footnotes>
</aya>
<aya number="22">
<translation><![CDATA[deri në një kohë të caktuar?!]]></translation>
<footnotes></footnotes>
</aya>
<aya number="23">
<translation><![CDATA[Kështu e kemi rregulluar; sa Rregullues të shkëlqyer jemi Ne!]]></translation>
<footnotes></footnotes>
</aya>
<aya number="24">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="25">
<translation><![CDATA[A nuk e kemi bërë Tokën vendqëndrim]]></translation>
<footnotes></footnotes>
</aya>
<aya number="26">
<translation><![CDATA[të të gjallëve dhe të të vdekurve?]]></translation>
<footnotes></footnotes>
</aya>
<aya number="27">
<translation><![CDATA[A nuk kemi vënë në të male të larta e të patundshme? A nuk ju kemi dhënë të pini me bollëk ujë të ëmbël?]]></translation>
<footnotes></footnotes>
</aya>
<aya number="28">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="29">
<translation><![CDATA[(Do t’u thuhet): Nisuni drejt atij (dënimi) që e mohuat!]]></translation>
<footnotes></footnotes>
</aya>
<aya number="30">
<translation><![CDATA[Shkoni drejt një hijeje me tri kolona (tymi të Xhehenemit),]]></translation>
<footnotes></footnotes>
</aya>
<aya number="31">
<translation><![CDATA[e cila nuk bën hije (freskuese) dhe as nga flaka nuk të shpëton!]]></translation>
<footnotes></footnotes>
</aya>
<aya number="32">
<translation><![CDATA[Ajo hedh shkëndija të mëdha sa një kala,]]></translation>
<footnotes></footnotes>
</aya>
<aya number="33">
<translation><![CDATA[sikur të ishin deve të verdha!]]></translation>
<footnotes></footnotes>
</aya>
<aya number="34">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="35">
<translation><![CDATA[Kjo është një ditë, kur ata nuk do të mund të flasin]]></translation>
<footnotes></footnotes>
</aya>
<aya number="36">
<translation><![CDATA[dhe nuk do t’u jepet leje për t’u shfajësuar.]]></translation>
<footnotes></footnotes>
</aya>
<aya number="37">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="38">
<translation><![CDATA[Kjo është Dita e Ndarjes vendimtare, në të cilën do të tuboheni ju dhe popujt e lashtë,]]></translation>
<footnotes></footnotes>
</aya>
<aya number="39">
<translation><![CDATA[prandaj, nëse zotëroni ndonjë dinakëri, përdoreni kundër Meje!]]></translation>
<footnotes></footnotes>
</aya>
<aya number="40">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="41">
<translation><![CDATA[Punëdrejtët do të jenë mes hijesh e burimesh,]]></translation>
<footnotes></footnotes>
</aya>
<aya number="42">
<translation><![CDATA[si dhe frutash nga ato që dëshirojnë.]]></translation>
<footnotes></footnotes>
</aya>
<aya number="43">
<translation><![CDATA[(Do t’u thuhet) “Hani e pini e ju bëftë mirë, (si shpërblim) për atë që keni punuar.”]]></translation>
<footnotes></footnotes>
</aya>
<aya number="44">
<translation><![CDATA[Kështu i shpërblejmë Ne ata, që bëjnë vepra të mira.]]></translation>
<footnotes></footnotes>
</aya>
<aya number="45">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="46">
<translation><![CDATA[Hani dhe kënaquni për pak kohë! Ju jeni keqbërës!]]></translation>
<footnotes></footnotes>
</aya>
<aya number="47">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="48">
<translation><![CDATA[Kur atyre u thuhej: “Përkuluni (në namaz para Allahut)!” ata nuk përkuleshin.]]></translation>
<footnotes></footnotes>
</aya>
<aya number="49">
<translation><![CDATA[Mjerë mohuesit në atë ditë!]]></translation>
<footnotes></footnotes>
</aya>
<aya number="50">
<translation><![CDATA[Në çfarë shpallje tjetër do të besojnë ata, pas këtij (Kurani)?!]]></translation>
<footnotes></footnotes>
</aya>
</sura>
<sura number="78">
<aya number="1">
<translation><![CDATA[Për çfarë e pyesin ata njëri-tjetrin?]]></translation>
<footnotes></footnotes>
</aya>
<aya number="2">
<translation><![CDATA[Për Lajmin e madh,]]></translation>
<footnotes></footnotes>
</aya>
<aya number="3">
<translation><![CDATA[rreth të cilit ata kanë kundërshtime.]]></translation>
<footnotes></footnotes>
</aya>
<aya number="4">
<translation><![CDATA[Ani, shpejt do ta marrin vesh!]]></translation>
<footnotes></footnotes>
</aya>
<aya number="5">
<translation><![CDATA[Sigurisht që shpejt do ta marrin vesh!]]></translation>
<footnotes></footnotes>
</aya>
<aya number="6">
<translation><![CDATA[A nuk jua kemi bërë Tokën si shtrat]]></translation>
<footnotes></footnotes>
</aya>
<aya number="7">
<translation><![CDATA[e malet si shtylla?!]]></translation>
<footnotes></footnotes>
</aya>
<aya number="8">
<translation><![CDATA[Ne ju kemi krijuar në çifte]]></translation>
<footnotes></footnotes>
</aya>
<aya number="9">
<translation><![CDATA[dhe gjumin jua kemi bërë për prehje.]]></translation>
<footnotes></footnotes>
</aya>
<aya number="10">
<translation><![CDATA[Natën jua kemi bërë mbulesë,]]></translation>
<footnotes></footnotes>
</aya>
<aya number="11">
<translation><![CDATA[ndërsa ditën e kemi caktuar për të punuar.]]></translation>
<footnotes></footnotes>
</aya>
<aya number="12">
<translation><![CDATA[Mbi ju kemi ndërtuar shtatë qiej të fortë]]></translation>
<footnotes></footnotes>
</aya>
<aya number="13">
<translation><![CDATA[dhe kemi vënë kandil (diell) të shndritshëm!]]></translation>
<footnotes></footnotes>
</aya>
<aya number="14">
<translation><![CDATA[Nga retë Ne ju lëshojmë ujëra të bollshme]]></translation>
<footnotes></footnotes>
</aya>
<aya number="15">
<translation><![CDATA[për rritjen e drithërave, bimëve]]></translation>
<footnotes></footnotes>
</aya>
<aya number="16">
<translation><![CDATA[dhe të kopshteve të dendura.]]></translation>
<footnotes></footnotes>
</aya>
<aya number="17">
<translation><![CDATA[Sigurisht, Dita e Ndarjes vendimtare është caktuar.]]></translation>
<footnotes></footnotes>
</aya>
<aya number="18">
<translation><![CDATA[Atë Ditë do të fryhet në Sur dhe ju do të vini grupe-grupe.]]></translation>
<footnotes></footnotes>
</aya>
<aya number="19">
<translation><![CDATA[Dyert e qiellit do të hapen]]></translation>
<footnotes></footnotes>
</aya>
<aya number="20">
<translation><![CDATA[dhe malet do të shtyhen tutje e do të bëhen si mirazh.]]></translation>
<footnotes></footnotes>
</aya>
<aya number="21">
<translation><![CDATA[Me të vërtetë, Xhehenemi do të bëhet pusi,]]></translation>
<footnotes></footnotes>
</aya>
<aya number="22">
<translation><![CDATA[vendbanim i caktuar për keqbërësit,]]></translation>
<footnotes></footnotes>
</aya>
<aya number="23">
<translation><![CDATA[që aty të mbeten përgjithmonë.]]></translation>
<footnotes></footnotes>
</aya>
<aya number="24">
<translation><![CDATA[Aty nuk do të shijojnë as freski, as pije,]]></translation>
<footnotes></footnotes>
</aya>
<aya number="25">
<translation><![CDATA[përpos ujit të valuar dhe qelbësirave,]]></translation>
<footnotes></footnotes>
</aya>
<aya number="26">
<translation><![CDATA[si shpërblim përkatës (të veprave të tyre).]]></translation>
<footnotes></footnotes>
</aya>
<aya number="27">
<translation><![CDATA[Në të vërtetë, ata as që e çonin nëpër mend se do të jepnin llogari]]></translation>
<footnotes></footnotes>
</aya>
<aya number="28">
<translation><![CDATA[dhe shpalljet Tona i mohonin prerazi.]]></translation>
<footnotes></footnotes>
</aya>
<aya number="29">
<translation><![CDATA[Por Ne çdo gjë e kemi shënuar në një libër.]]></translation>
<footnotes></footnotes>
</aya>
<aya number="30">
<translation><![CDATA[Prandaj do t’u themi: “Shijojeni këtë! Ne nuk do t’ju shtojmë gjë tjetër përveçse dënim!”]]></translation>
<footnotes></footnotes>
</aya>
<aya number="31">
<translation><![CDATA[Vërtet, për punëdrejtët është përgatitur e mira (Xheneti):]]></translation>
<footnotes></footnotes>
</aya>
<aya number="32">
<translation><![CDATA[kopshte dhe vreshta,]]></translation>
<footnotes></footnotes>
</aya>
<aya number="33">
<translation><![CDATA[vajza të reja, të së njëjtës moshë,]]></translation>
<footnotes></footnotes>
</aya>
<aya number="34">
<translation><![CDATA[dhe kupa të plota.]]></translation>
<footnotes></footnotes>
</aya>
<aya number="35">
<translation><![CDATA[Atje nuk do të dëgjojnë biseda të kota e as gënjeshtra.]]></translation>
<footnotes></footnotes>
</aya>
<aya number="36">
<translation><![CDATA[Kështu është shpërblimi nga Zoti yt - dhuratë sipas meritës]]></translation>
<footnotes></footnotes>
</aya>
<aya number="37">
<translation><![CDATA[Zoti i qiejve dhe i Tokës dhe i gjithçkaje që gjendet midis tyre, i Gjithëmëshirshmi, të Cilit askush nuk do të mund t’i flasë (nga frika).]]></translation>
<footnotes></footnotes>
</aya>
<aya number="38">
<translation><![CDATA[Në ditën, kur Shpirti (Xhebraili) dhe engjëjt do të jenë të rreshtuar, nuk do të flasë askush, përveç atij që do t’i japë leje i Gjithëmëshirshmi e që do të thotë të vërtetën.]]></translation>
<footnotes></footnotes>
</aya>
<aya number="39">
<translation><![CDATA[Ajo është Dita e Vërtetë, prandaj kush të dojë, le të kthehet te Zoti i vet (që në këtë jetë).]]></translation>
<footnotes></footnotes>
</aya>
<aya number="40">
<translation><![CDATA[Me të vërtetë, Ne ju kemi paralajmëruar se është i afërt dënimi, Ditën, kur njeriu do të shohë se ç’kanë bërë duart e tij dhe, kur jobesimtari do të thotë: “Ah, sikur të isha pluhur!”]]></translation>
<footnotes></footnotes>
</aya>
</sura>
<sura number="79">
<aya number="1">
<translation><![CDATA[Për ata (engjëj) që marrin me forcë,[389]]]></translation>
<footnotes><![CDATA[[389] D.m.th. shpirtrat e jobesimtarëve.]]></footnotes>
</aya>
<aya number="2">
<translation><![CDATA[për ata që marrin butësisht,[390]]]></translation>
<footnotes><![CDATA[[390] D.m.th. shpirtrat e besimtarëve.]]></footnotes>
</aya>
<aya number="3">
<translation><![CDATA[për ata që notojnë në hapësirë,]]></translation>
<footnotes></footnotes>
</aya>
<aya number="4">
<translation><![CDATA[për ata që nxitojnë,[391]]]></translation>
<footnotes><![CDATA[[391] D.m.th. të fusin në Xhenet shpirtrat e mirë.]]></footnotes>
</aya>
<aya number="5">
<translation><![CDATA[dhe për ata që i rregullojnë punët![392]]]></translation>
<footnotes><![CDATA[[392] D.m.th. zbatojnë urdhrat e Allahut në univers.]]></footnotes>
</aya>
<aya number="6">
<translation><![CDATA[Ditën kur do të dridhet gjithçka nga ushtima (që lajmëron Kiametin),]]></translation>
<footnotes></footnotes>
</aya>
<aya number="7">
<translation><![CDATA[e cila do ta ndiqet nga një e dytë,]]></translation>
<footnotes></footnotes>
</aya>
<aya number="8">
<translation><![CDATA[disa zemra do të jenë të mbushura me tmerr]]></translation>
<footnotes></footnotes>
</aya>
<aya number="9">
<translation><![CDATA[e shikimet e tyre do të bien përdhe.]]></translation>
<footnotes></footnotes>
</aya>
<aya number="10">
<translation><![CDATA[Ata thonë: “Vallë, vërtet do të rikthehemi në jetë?!]]></translation>
<footnotes></footnotes>
</aya>
<aya number="11">
<translation><![CDATA[A thua, edhe kur të bëhemi eshtra të thërrmuara?!”]]></translation>
<footnotes></footnotes>
</aya>
<aya number="12">
<translation><![CDATA[Dhe thonë: “Po qe kështu, atëherë ky kthim do të jetë humbje (për ne)!”]]></translation>
<footnotes></footnotes>
</aya>
<aya number="13">
<translation><![CDATA[Por, ajo do të jetë veç një fryrje e vetme (e Surit)]]></translation>
<footnotes></footnotes>
</aya>
<aya number="14">
<translation><![CDATA[dhe ata përnjëherësh do të brofin (të ringjallur).]]></translation>
<footnotes></footnotes>
</aya>
<aya number="15">
<translation><![CDATA[A e ke dëgjuar (o Muhamed) historinë e Musait?]]></translation>
<footnotes></footnotes>
</aya>
<aya number="16">
<translation><![CDATA[Zoti i tij e thirri në luginën e shenjtë të Tuvas dhe i tha:]]></translation>
<footnotes></footnotes>
</aya>
<aya number="17">
<translation><![CDATA[“Shko te Faraoni, se ai, me të vërtetë, ka kaluar çdo kufi;]]></translation>
<footnotes></footnotes>
</aya>
<aya number="18">
<translation><![CDATA[dhe thuaji: “A do ta pastrosh veten,]]></translation>
<footnotes></footnotes>
</aya>
<aya number="19">
<translation><![CDATA[dhe të të udhëzoj te Zoti yt, që t’i frikësohesh?”]]></translation>
<footnotes></footnotes>
</aya>
<aya number="20">
<translation><![CDATA[Musai ia tregoi mrekullinë më të madhe,]]></translation>
<footnotes></footnotes>
</aya>
<aya number="21">
<translation><![CDATA[por ai (Faraoni) e mohoi dhe e kundërshtoi.]]></translation>
<footnotes></footnotes>
</aya>
<aya number="22">
<translation><![CDATA[Pastaj i ktheu shpinën, duke u përpjekur (kundër së vërtetës)]]></translation>
<footnotes></footnotes>
</aya>
<aya number="23">
<translation><![CDATA[dhe tuboi njerëzit e u deklaroi:]]></translation>
<footnotes></footnotes>
</aya>
<aya number="24">
<translation><![CDATA[“Unë jam zoti juaj më i lartë!”]]></translation>
<footnotes></footnotes>
</aya>
<aya number="25">
<translation><![CDATA[Prandaj Allahu e goditi atë me dënim në jetën tjetër dhe në këtë jetë.]]></translation>
<footnotes></footnotes>
</aya>
<aya number="26">
<translation><![CDATA[Kjo është këshillë për ata që i frikësohen Allahut.]]></translation>
<footnotes></footnotes>
</aya>
<aya number="27">
<translation><![CDATA[Cili është më i vështirë: krijimi i juaj apo i qiellit, të cilin Ai e ndërtoi,]]></translation>
<footnotes></footnotes>
</aya>
<aya number="28">
<translation><![CDATA[ia ngriti lart kupën dhe e përsosi.]]></translation>
<footnotes></footnotes>
</aya>
<aya number="29">
<translation><![CDATA[Netët i bëri të errëta, kurse ditët të ndritshme.]]></translation>
<footnotes></footnotes>
</aya>
<aya number="30">
<translation><![CDATA[Pastaj e shtriu rrafsh Tokën,]]></translation>
<footnotes></footnotes>
</aya>
<aya number="31">
<translation><![CDATA[dhe, nga ajo nxori ujërat dhe bëri kullotat,]]></translation>
<footnotes></footnotes>
</aya>
<aya number="32">
<translation><![CDATA[kurse malet i bëri të patundshme,]]></translation>
<footnotes></footnotes>
</aya>
<aya number="33">
<translation><![CDATA[që t’i gëzoni ju dhe bagëtitë tuaja.]]></translation>
<footnotes></footnotes>
</aya>
<aya number="34">
<translation><![CDATA[Kur të arrijë gjëma më e madhe,]]></translation>
<footnotes></footnotes>
</aya>
<aya number="35">
<translation><![CDATA[atë Ditë njeriu do të kujtojë gjithçka që ka bërë]]></translation>
<footnotes></footnotes>
</aya>
<aya number="36">
<translation><![CDATA[dhe Zjarri flakërues do t’i tregohet çdokujt që sheh.]]></translation>
<footnotes></footnotes>
</aya>
<aya number="37">
<translation><![CDATA[Atëherë, ai që ka shkelur gjithçka]]></translation>
<footnotes></footnotes>
</aya>
<aya number="38">
<translation><![CDATA[dhe ka parapëlqyer jetën e kësaj bote,]]></translation>
<footnotes></footnotes>
</aya>
<aya number="39">
<translation><![CDATA[sigurisht që do të ketë për strehë Xhehenemin.]]></translation>
<footnotes></footnotes>
</aya>
<aya number="40">
<translation><![CDATA[Kurse ai që i është frikësuar madhërisë së Zotit të tij dhe e ka frenuar veten nga dëshirat,]]></translation>
<footnotes></footnotes>
</aya>
<aya number="41">
<translation><![CDATA[pa dyshim që do të ketë për strehë Xhenetin.]]></translation>
<footnotes></footnotes>
</aya>
<aya number="42">
<translation><![CDATA[Të pyesin ty për Orën (e Kiametit) se kur do të ndodhë.]]></translation>
<footnotes></footnotes>
</aya>
<aya number="43">
<translation><![CDATA[Çfarë rëndësie ka për ty që ta përmendësh atë?]]></translation>
<footnotes></footnotes>
</aya>
<aya number="44">
<translation><![CDATA[Tek Zoti yt është fundi i (dijenisë rreth) saj.]]></translation>
<footnotes></footnotes>
</aya>
<aya number="45">
<translation><![CDATA[Ti je vetëm paralajmërues i atyre që i frikësohen asaj.]]></translation>
<footnotes></footnotes>
</aya>
<aya number="46">
<translation><![CDATA[Ditën kur do ta shohin atë, (njerëzve) do t’u duket se kanë qëndruar (në Tokë) veç një mbrëmje apo një mëngjes.]]></translation>
<footnotes></footnotes>
</aya>
</sura>
<sura number="80">
<aya number="1">
<translation><![CDATA[Ai[393] u vrenjt dhe ktheu kurrizin,]]></translation>
<footnotes><![CDATA[[393] Muhamedi (a.s.).]]></footnotes>
</aya>
<aya number="2">
<translation><![CDATA[kur i erdhi pranë i verbri.]]></translation>
<footnotes></footnotes>
</aya>
<aya number="3">
<translation><![CDATA[E ku e di ti, ndoshta ai dëshironte të pastrohej (nga gjynahet)]]></translation>
<footnotes></footnotes>
</aya>
<aya number="4">
<translation><![CDATA[ose të merrte këshillë, e këshilla t’i sillte dobi atij?!]]></translation>
<footnotes></footnotes>
</aya>
<aya number="5">
<translation><![CDATA[Sa për atë që është i pasur,]]></translation>
<footnotes></footnotes>
</aya>
<aya number="6">
<translation><![CDATA[ti atij po i kushton vëmendje,]]></translation>
<footnotes></footnotes>
</aya>
<aya number="7">
<translation><![CDATA[megjithëse nuk ke përgjegjësi, nëse ai nuk dëshiron të pastrohet.]]></translation>
<footnotes></footnotes>
</aya>
<aya number="8">
<translation><![CDATA[Sa për atë që të vjen duke nxituar]]></translation>
<footnotes></footnotes>
</aya>
<aya number="9">
<translation><![CDATA[dhe ndien frikë (nga Allahu),]]></translation>
<footnotes></footnotes>
</aya>
<aya number="10">
<translation><![CDATA[ti atij nuk po ia vë veshin.]]></translation>
<footnotes></footnotes>
</aya>
<aya number="11">
<translation><![CDATA[Mos vepro ashtu! Në të vërtetë, ky (Kuran) është këshillë,]]></translation>
<footnotes></footnotes>
</aya>
<aya number="12">
<translation><![CDATA[pra, kush të dojë, le të marrë këshillë!]]></translation>
<footnotes></footnotes>
</aya>
<aya number="13">
<translation><![CDATA[Ai ndodhet në Faqe të nderuara,[394]]]></translation>
<footnotes><![CDATA[[394] Në Leuhi Mahfûdh.]]></footnotes>
</aya>
<aya number="14">
<translation><![CDATA[të lartësuara, të pastra,]]></translation>
<footnotes></footnotes>
</aya>
<aya number="15">
<translation><![CDATA[në duart e shkruesve (engjëj)]]></translation>
<footnotes></footnotes>
</aya>
<aya number="16">
<translation><![CDATA[të ndershëm dhe të drejtë.]]></translation>
<footnotes></footnotes>
</aya>
<aya number="17">
<translation><![CDATA[Mallkuar qoftë njeriu! Sa mosmirënjohës që është ai!]]></translation>
<footnotes></footnotes>
</aya>
<aya number="18">
<translation><![CDATA[Prej çfarë gjëje e krijon Allahu atë?]]></translation>
<footnotes></footnotes>
</aya>
<aya number="19">
<translation><![CDATA[Prej pikës së farës e krijon dhe i jep përmasa të rregullta.]]></translation>
<footnotes></footnotes>
</aya>
<aya number="20">
<translation><![CDATA[Më pas ia lehtëson rrugën (e lindjes)]]></translation>
<footnotes></footnotes>
</aya>
<aya number="21">
<translation><![CDATA[e pastaj e vdes dhe i cakton një varr,]]></translation>
<footnotes></footnotes>
</aya>
<aya number="22">
<translation><![CDATA[dhe, kur të dojë, Ai e ringjall.]]></translation>
<footnotes></footnotes>
</aya>
<aya number="23">
<translation><![CDATA[E megjithatë, njeriu ende nuk i ka plotësuar ato që i ka urdhëruar Ai!]]></translation>
<footnotes></footnotes>
</aya>
<aya number="24">
<translation><![CDATA[Le të mendojë njeriu për ushqimin e vet:]]></translation>
<footnotes></footnotes>
</aya>
<aya number="25">
<translation><![CDATA[Jemi Ne që lëshojmë ujë me bollëk,]]></translation>
<footnotes></footnotes>
</aya>
<aya number="26">
<translation><![CDATA[pastaj e çajmë tokën në thellësi]]></translation>
<footnotes></footnotes>
</aya>
<aya number="27">
<translation><![CDATA[dhe nxjerrim prej saj drithërat,]]></translation>
<footnotes></footnotes>
</aya>
<aya number="28">
<translation><![CDATA[rrushin e perimet,]]></translation>
<footnotes></footnotes>
</aya>
<aya number="29">
<translation><![CDATA[ullirin e palmat,]]></translation>
<footnotes></footnotes>
</aya>
<aya number="30">
<translation><![CDATA[kopshtet e dendura,]]></translation>
<footnotes></footnotes>
</aya>
<aya number="31">
<translation><![CDATA[pemët dhe gjithë barërat,]]></translation>
<footnotes></footnotes>
</aya>
<aya number="32">
<translation><![CDATA[që t’i gëzoni ju dhe bagëtitë tuaja.]]></translation>
<footnotes></footnotes>
</aya>
<aya number="33">
<translation><![CDATA[Por, kur të vijë Ushtima,]]></translation>
<footnotes></footnotes>
</aya>
<aya number="34">
<translation><![CDATA[atë Ditë njeriu do të ikë nga i vëllai,]]></translation>
<footnotes></footnotes>
</aya>
<aya number="35">
<translation><![CDATA[nga e ëma dhe nga i ati,]]></translation>
<footnotes></footnotes>
</aya>
<aya number="36">
<translation><![CDATA[nga e shoqja dhe nga fëmijët e vet.]]></translation>
<footnotes></footnotes>
</aya>
<aya number="37">
<translation><![CDATA[Atë Ditë, secili prej tyre do të ketë aq shqetësim për veten, sa do t’i mjaftojë.]]></translation>
<footnotes></footnotes>
</aya>
<aya number="38">
<translation><![CDATA[Atë Ditë do të ketë fytyra rrëzëllore,]]></translation>
<footnotes></footnotes>
</aya>
<aya number="39">
<translation><![CDATA[të qeshura e të gëzuara.]]></translation>
<footnotes></footnotes>
</aya>
<aya number="40">
<translation><![CDATA[Atë Ditë do të ketë (edhe) fytyra të pluhurosura,]]></translation>
<footnotes></footnotes>
</aya>
<aya number="41">
<translation><![CDATA[që do t’i mbulojë errësira.]]></translation>
<footnotes></footnotes>
</aya>
<aya number="42">
<translation><![CDATA[Këta janë jobesimtarët, gjynahqarët.]]></translation>
<footnotes></footnotes>
</aya>
</sura>
<sura number="81">
<aya number="1">
<translation><![CDATA[Kur Dielli të mblidhet e të humbë shkëlqimin;]]></translation>
<footnotes></footnotes>
</aya>
<aya number="2">
<translation><![CDATA[kur yjet të rrëzohen]]></translation>
<footnotes></footnotes>
</aya>
<aya number="3">
<translation><![CDATA[dhe malet të lëvizin tutje;]]></translation>
<footnotes></footnotes>
</aya>
<aya number="4">
<translation><![CDATA[kur devetë barrse të braktisen]]></translation>
<footnotes></footnotes>
</aya>
<aya number="5">
<translation><![CDATA[dhe egërsirat të tubohen;]]></translation>
<footnotes></footnotes>
</aya>
<aya number="6">
<translation><![CDATA[kur detet të vlojnë]]></translation>
<footnotes></footnotes>
</aya>
<aya number="7">
<translation><![CDATA[dhe shpirtrat të bashkohen (me trupat);]]></translation>
<footnotes></footnotes>
</aya>
<aya number="8">
<translation><![CDATA[kur foshnja e varrosur për së gjalli të pyetet]]></translation>
<footnotes></footnotes>
</aya>
<aya number="9">
<translation><![CDATA[për çfarë faji ishte vrarë;]]></translation>
<footnotes></footnotes>
</aya>
<aya number="10">
<translation><![CDATA[kur fletët të shpërndahen[395]]]></translation>
<footnotes><![CDATA[[395] D.m.th. regjistrat e veprave të njerëzve.]]></footnotes>
</aya>
<aya number="11">
<translation><![CDATA[dhe qielli të zhvishet;]]></translation>
<footnotes></footnotes>
</aya>
<aya number="12">
<translation><![CDATA[kur Xhehenemi të flakërojë]]></translation>
<footnotes></footnotes>
</aya>
<aya number="13">
<translation><![CDATA[dhe Xheneti të afrohet:]]></translation>
<footnotes></footnotes>
</aya>
<aya number="14">
<translation><![CDATA[atëherë çdokush do të marrë vesh çfarë kishte përgatitur (për këtë Ditë).]]></translation>
<footnotes></footnotes>
</aya>
<aya number="15">
<translation><![CDATA[Betohem për ata (planetë) që tërhiqen,]]></translation>
<footnotes></footnotes>
</aya>
<aya number="16">
<translation><![CDATA[që lindin e perëndojnë,]]></translation>
<footnotes></footnotes>
</aya>
<aya number="17">
<translation><![CDATA[për natën kur bie terri]]></translation>
<footnotes></footnotes>
</aya>
<aya number="18">
<translation><![CDATA[e për agimin kur nis të zbardhë,]]></translation>
<footnotes></footnotes>
</aya>
<aya number="19">
<translation><![CDATA[se ky (Kuran) është Fjalë e (kumtuar prej) një të Dërguari fisnik,[396]]]></translation>
<footnotes><![CDATA[[396] Prej Xhebrailit (a.s.).]]></footnotes>
</aya>
<aya number="20">
<translation><![CDATA[që zotëron fuqi dhe pozitë të lartë te Zoti i Fronit]]></translation>
<footnotes></footnotes>
</aya>
<aya number="21">
<translation><![CDATA[e që është i respektuar atje dhe besnik.]]></translation>
<footnotes></footnotes>
</aya>
<aya number="22">
<translation><![CDATA[Shoku juaj[397] nuk është i marrë.]]></translation>
<footnotes><![CDATA[[397] Muhamedi (a.s.).]]></footnotes>
</aya>
<aya number="23">
<translation><![CDATA[Ai e ka parë atë[398] në horizontin e qartë]]></translation>
<footnotes><![CDATA[[398] Pra, Profeti (a.s.) e ka parë Xhebrailin (a.s.) në formën e tij fillestare në fillimet e Shpalljes Hyjnore.]]></footnotes>
</aya>
<aya number="24">
<translation><![CDATA[dhe nuk mbulon asnjë të fshehtë prej së Padukshmes.]]></translation>
<footnotes></footnotes>
</aya>
<aya number="25">
<translation><![CDATA[As ky (Kuran) nuk është fjalë e djallit të mallkuar.]]></translation>
<footnotes></footnotes>
</aya>
<aya number="26">
<translation><![CDATA[Prandaj, nga po ia mbani?]]></translation>
<footnotes></footnotes>
</aya>
<aya number="27">
<translation><![CDATA[Ai është veçse këshillë për botët:]]></translation>
<footnotes></footnotes>
</aya>
<aya number="28">
<translation><![CDATA[për secilin nga ju që dëshiron të ndjekë rrugën e drejtë.]]></translation>
<footnotes></footnotes>
</aya>
<aya number="29">
<translation><![CDATA[Por ju nuk mund të dëshironi, përveçse me vullnetin e Allahut, Zotit të botëve!]]></translation>
<footnotes></footnotes>
</aya>
</sura>
<sura number="82">
<aya number="1">
<translation><![CDATA[Kur qielli të çahet]]></translation>
<footnotes></footnotes>
</aya>
<aya number="2">
<translation><![CDATA[dhe yjet të derdhen;]]></translation>
<footnotes></footnotes>
</aya>
<aya number="3">
<translation><![CDATA[kur detet të përzihen]]></translation>
<footnotes></footnotes>
</aya>
<aya number="4">
<translation><![CDATA[dhe varret të rrotullohen,]]></translation>
<footnotes></footnotes>
</aya>
<aya number="5">
<translation><![CDATA[atëherë çdokush do të mësojë për veprat që ka bërë dhe që ka lënë pa bërë.]]></translation>
<footnotes></footnotes>
</aya>
<aya number="6">
<translation><![CDATA[O njeri, ç’të mashtroi ty që nuk i besove Zotit tënd bujar,]]></translation>
<footnotes></footnotes>
</aya>
<aya number="7">
<translation><![CDATA[i Cili të krijoi ty, të dha përmasa të rregullta dhe të harmonizoi]]></translation>
<footnotes></footnotes>
</aya>
<aya number="8">
<translation><![CDATA[dhe, që të ka mbrujtur në çfarëdo forme që ka dashur?!]]></translation>
<footnotes></footnotes>
</aya>
<aya number="9">
<translation><![CDATA[Por jo! Ju e quani të gënjeshtërt Gjykimin (pas ringjalljes),]]></translation>
<footnotes></footnotes>
</aya>
<aya number="10">
<translation><![CDATA[ndonëse mbi ju ka rojtarë (që ju vëzhgojnë),]]></translation>
<footnotes></footnotes>
</aya>
<aya number="11">
<translation><![CDATA[shënues të nderuar,]]></translation>
<footnotes></footnotes>
</aya>
<aya number="12">
<translation><![CDATA[që dinë gjithçka që bëni.]]></translation>
<footnotes></footnotes>
</aya>
<aya number="13">
<translation><![CDATA[Vërtet, punëdrejtët do të jenë në Xhenet,]]></translation>
<footnotes></footnotes>
</aya>
<aya number="14">
<translation><![CDATA[kurse fajtorët, me siguri, do të jenë në Zjarrin flakërues,]]></translation>
<footnotes></footnotes>
</aya>
<aya number="15">
<translation><![CDATA[në të cilin do të digjen në Ditën e Gjykimit,]]></translation>
<footnotes></footnotes>
</aya>
<aya number="16">
<translation><![CDATA[pa mundur t’i shmangen atij.]]></translation>
<footnotes></footnotes>
</aya>
<aya number="17">
<translation><![CDATA[E kush do të ta shpjegojë ty se ç’është Dita e Gjykimit?]]></translation>
<footnotes></footnotes>
</aya>
<aya number="18">
<translation><![CDATA[Edhe njëherë: Kush do të ta shpjegojë ty se ç’është Dita e Gjykimit?]]></translation>
<footnotes></footnotes>
</aya>
<aya number="19">
<translation><![CDATA[Ajo është Dita, kur askush nuk do të ketë fuqi për të bërë gjë për ndonjë tjetër dhe, kur pushteti do të jetë vetëm i Allahut.]]></translation>
<footnotes></footnotes>
</aya>
</sura>
<sura number="83">
<aya number="1">
<translation><![CDATA[Mjerë për ata që hanë në peshë (dhe matje),]]></translation>
<footnotes></footnotes>
</aya>
<aya number="2">
<translation><![CDATA[që, kur masin për veten, e marrin masën të plotë,]]></translation>
<footnotes></footnotes>
</aya>
<aya number="3">
<translation><![CDATA[ndërsa, kur u masin të tjerëve me litër ose me kandar, ua pakësojnë.]]></translation>
<footnotes></footnotes>
</aya>
<aya number="4">
<translation><![CDATA[A nuk mendojnë ata se do të ringjallen]]></translation>
<footnotes></footnotes>
</aya>
<aya number="5">
<translation><![CDATA[në një Ditë të madhe,]]></translation>
<footnotes></footnotes>
</aya>
<aya number="6">
<translation><![CDATA[Ditën, kur të gjithë njerëzit do të dalin para Zotit të botëve?!]]></translation>
<footnotes></footnotes>
</aya>
<aya number="7">
<translation><![CDATA[Sigurisht (që do të ringjallen), dhe Libri i punëmbrapshtëve do të jetë në Sixh-xhîn!]]></translation>
<footnotes></footnotes>
</aya>
<aya number="8">
<translation><![CDATA[E kush do të ta shpjegojë ty se ç’është Sixh-xhîn?!]]></translation>
<footnotes></footnotes>
</aya>
<aya number="9">
<translation><![CDATA[Është një libër i shkruar!]]></translation>
<footnotes></footnotes>
</aya>
<aya number="10">
<translation><![CDATA[Mjerë mohuesit atë ditë,]]></translation>
<footnotes></footnotes>
</aya>
<aya number="11">
<translation><![CDATA[të cilët mohuan Ditën e Gjykimit!]]></translation>
<footnotes></footnotes>
</aya>
<aya number="12">
<translation><![CDATA[Askush nuk e mohon atë, përveç gjynahqarëve që shkelin çdo kufi]]></translation>
<footnotes></footnotes>
</aya>
<aya number="13">
<translation><![CDATA[e të cilët, kur u lexohen shpalljet Tona, thonë: “Këto janë përralla të popujve të lashtë!”]]></translation>
<footnotes></footnotes>
</aya>
<aya number="14">
<translation><![CDATA[Nuk është ashtu! Por veprat e tyre (të këqija) ua kanë mbuluar zemrat.]]></translation>
<footnotes></footnotes>
</aya>
<aya number="15">
<translation><![CDATA[Nuk është ashtu! Në të vërtetë, atë ditë një vel do t’i pengojë ata që të shohin Zotin e tyre,]]></translation>
<footnotes></footnotes>
</aya>
<aya number="16">
<translation><![CDATA[pastaj, me siguri, do të hyjnë në Zjarrin e Xhehenemit]]></translation>
<footnotes></footnotes>
</aya>
<aya number="17">
<translation><![CDATA[e do t’u thuhet: “Ja, kjo është ajo që e quanit të gënjeshtërt!”]]></translation>
<footnotes></footnotes>
</aya>
<aya number="18">
<translation><![CDATA[Ndërsa Libri i punëdrejtëve me siguri që do të jetë në Il-lijûn.]]></translation>
<footnotes></footnotes>
</aya>
<aya number="19">
<translation><![CDATA[E kush do të ta shpjegojë ty se ç’është Il-lijjûn?]]></translation>
<footnotes></footnotes>
</aya>
<aya number="20">
<translation><![CDATA[Është një libër i shkruar!]]></translation>
<footnotes></footnotes>
</aya>
<aya number="21">
<translation><![CDATA[Atë e dëshmojnë të afërmit (e Allahut).]]></translation>
<footnotes></footnotes>
</aya>
<aya number="22">
<translation><![CDATA[Me të vërtetë, punëdrejtët do të gjenden në Xhenet,]]></translation>
<footnotes></footnotes>
</aya>
<aya number="23">
<translation><![CDATA[duke shikuar nga divanet.]]></translation>
<footnotes></footnotes>
</aya>
<aya number="24">
<translation><![CDATA[Në fytyrat e tyre do të njohësh shkëlqimin e Lumturisë.]]></translation>
<footnotes></footnotes>
</aya>
<aya number="25">
<translation><![CDATA[Atyre do t’u jepet të pinë musht të pastër të ruajtur mirë,]]></translation>
<footnotes></footnotes>
</aya>
<aya number="26">
<translation><![CDATA[fundi i të cilit është myshku. Për këtë, le të përpiqen ata që përpiqen.]]></translation>
<footnotes></footnotes>
</aya>
<aya number="27">
<translation><![CDATA[Dhe ai (musht) do të përzihet me ujin e Tesnimit,]]></translation>
<footnotes></footnotes>
</aya>
<aya number="28">
<translation><![CDATA[nga burimi i të cilit do të pinë më të afërmit (e Allahut).]]></translation>
<footnotes></footnotes>
</aya>
<aya number="29">
<translation><![CDATA[Vërtet, keqbërësit qeshnin me ata që besonin,]]></translation>
<footnotes></footnotes>
</aya>
<aya number="30">
<translation><![CDATA[duke ia shkelur syrin njëri-tjetrit, sa herë që ata kalonin pranë tyre.]]></translation>
<footnotes></footnotes>
</aya>
<aya number="31">
<translation><![CDATA[Kur ktheheshin te njerëzit e vet, ata talleshin (me besimtarët)]]></translation>
<footnotes></footnotes>
</aya>
<aya number="32">
<translation><![CDATA[dhe, kur i shihnin ata, thoshin: “Këta janë të humbur”,]]></translation>
<footnotes></footnotes>
</aya>
<aya number="33">
<translation><![CDATA[ndonëse nuk qenë dërguar për kujdestarë të tyre.]]></translation>
<footnotes></footnotes>
</aya>
<aya number="34">
<translation><![CDATA[Por sot, ata që kanë besuar, do t’i përqeshin jobesimtarët,]]></translation>
<footnotes></footnotes>
</aya>
<aya number="35">
<translation><![CDATA[e nga divanet e ngritura do t’i shikojnë.]]></translation>
<footnotes></footnotes>
</aya>
<aya number="36">
<translation><![CDATA[A janë shpërblyer meritueshëm mohuesit për atë që kanë bërë?!]]></translation>
<footnotes></footnotes>
</aya>
</sura>
<sura number="84">
<aya number="1">
<translation><![CDATA[Kur qielli të çahet,]]></translation>
<footnotes></footnotes>
</aya>
<aya number="2">
<translation><![CDATA[duke dëgjuar me bindje Zotin e vet, siç e ka për detyrë;]]></translation>
<footnotes></footnotes>
</aya>
<aya number="3">
<translation><![CDATA[kur Toka të sheshohet (nga rrënimi i maleve)]]></translation>
<footnotes></footnotes>
</aya>
<aya number="4">
<translation><![CDATA[dhe të flakë atë që ka brenda e të zbrazet,]]></translation>
<footnotes></footnotes>
</aya>
<aya number="5">
<translation><![CDATA[duke dëgjuar me bindje Zotin e vet, siç e ka për detyrë,]]></translation>
<footnotes></footnotes>
</aya>
<aya number="6">
<translation><![CDATA[atëherë ti, o njeri, që përpiqesh shumë, mundin tënd do ta gjesh te Zoti yt.]]></translation>
<footnotes></footnotes>
</aya>
<aya number="7">
<translation><![CDATA[Ai, të cilit do t’i jepet libri i tij në dorën e djathtë,]]></translation>
<footnotes></footnotes>
</aya>
<aya number="8">
<translation><![CDATA[do ta ketë të lehtë llogarinë]]></translation>
<footnotes></footnotes>
</aya>
<aya number="9">
<translation><![CDATA[dhe do të kthehet i gëzuar te të afërmit e tij.]]></translation>
<footnotes></footnotes>
</aya>
<aya number="10">
<translation><![CDATA[Kurse ai, të cilit do t’i jepet libri i tij pas shpinës,]]></translation>
<footnotes></footnotes>
</aya>
<aya number="11">
<translation><![CDATA[do të lutet për të vdekur]]></translation>
<footnotes></footnotes>
</aya>
<aya number="12">
<translation><![CDATA[dhe në zjarr do të digjet,]]></translation>
<footnotes></footnotes>
</aya>
<aya number="13">
<translation><![CDATA[sepse ai jetonte i shkujdesur në familjen e tij,]]></translation>
<footnotes></footnotes>
</aya>
<aya number="14">
<translation><![CDATA[duke menduar se kurrë nuk do të kthehej (për të dhënë llogari).]]></translation>
<footnotes></footnotes>
</aya>
<aya number="15">
<translation><![CDATA[Po, Zoti i tij, sigurisht që i ka ndjekur të gjitha punët e tij!]]></translation>
<footnotes></footnotes>
</aya>
<aya number="16">
<translation><![CDATA[Betohem në kuqërrimin e muzgut,]]></translation>
<footnotes></footnotes>
</aya>
<aya number="17">
<translation><![CDATA[në natën e në gjithçka që ajo kaplon me errësirën e saj,]]></translation>
<footnotes></footnotes>
</aya>
<aya number="18">
<translation><![CDATA[si dhe në hënën e plotë,]]></translation>
<footnotes></footnotes>
</aya>
<aya number="19">
<translation><![CDATA[se ju, me siguri, do të kaloni nga e keqja te më e keqja!]]></translation>
<footnotes></footnotes>
</aya>
<aya number="20">
<translation><![CDATA[Çfarë kanë ata që nuk duan të besojnë?!]]></translation>
<footnotes></footnotes>
</aya>
<aya number="21">
<translation><![CDATA[E përse, kur u lexohet Kurani, nuk përulen në sexhde?!]]></translation>
<footnotes></footnotes>
</aya>
<aya number="22">
<translation><![CDATA[Përkundrazi, ata që nuk besojnë e quajnë atë gënjeshtër.]]></translation>
<footnotes></footnotes>
</aya>
<aya number="23">
<translation><![CDATA[Por Allahu e di mirë çfarë fshehin ata,]]></translation>
<footnotes></footnotes>
</aya>
<aya number="24">
<translation><![CDATA[prandaj shpallu atyre dënimin e dhembshëm (që i pret të gjithë),]]></translation>
<footnotes></footnotes>
</aya>
<aya number="25">
<translation><![CDATA[përveç atyre, që besojnë dhe bëjnë vepra të mira; ata do të shpërblehen pandërprerë.]]></translation>
<footnotes></footnotes>
</aya>
</sura>
<sura number="85">
<aya number="1">
<translation><![CDATA[Për qiellin me yjësi,]]></translation>
<footnotes></footnotes>
</aya>
<aya number="2">
<translation><![CDATA[për Ditën e premtuar[399],]]></translation>
<footnotes><![CDATA[[399] Ditën e Kiametit.]]></footnotes>
</aya>
<aya number="3">
<translation><![CDATA[për dëshmitarin dhe për atë që dëshmohet!]]></translation>
<footnotes></footnotes>
</aya>
<aya number="4">
<translation><![CDATA[Mallkuar qofshin njerëzit e Hendekut,[400]]]></translation>
<footnotes><![CDATA[[400] “Njerëzit e Hendekut”: vargu bën fjalë për një ngjarje që ka për protagonist një mbret çifut të Nexhranit, në veri të Jemenit, të quajtur Dhu Nuvas. Ai i përndoqi të krishterët e asaj krahine dhe martirizoi një numër të madh prej tyre, duke i hedhur në një hendek të mbushur me zjarr. Sipas disa transmetimeve, aty u dogjën njëzet e tre mijë të krishterë. Historia tregon se ky krim nuk mbeti pa u ndëshkuar, sepse një ushtri prej shtatëdhjetë mijë vetash u dërgua kundër Dhu Nuvasit nga Negusi i Etiopisë. Ushtria e Dhu Nuvasit u shpartallua, ai vrau veten dhe njerëzit e tij u skllavëruan. Për të marrë hakun e të krishterëve të vrarë, kaloi nën tehun e shpatës një e treta e burrave të Nexhranit dhe një e gjashta e grave u skllavërua.]]></footnotes>
</aya>
<aya number="5">
<translation><![CDATA[zjarrit (të ushqyer) me lëndë djegëse,]]></translation>
<footnotes></footnotes>
</aya>
<aya number="6">
<translation><![CDATA[kur rrinin ulur rreth tij,]]></translation>
<footnotes></footnotes>
</aya>
<aya number="7">
<translation><![CDATA[duke dëshmuar atë që po i bënin besimtarëve!]]></translation>
<footnotes></footnotes>
</aya>
<aya number="8">
<translation><![CDATA[Ata i munduan besimtarët, vetëm pse këta i besuan Allahut, të Plotfuqishmit, të Denjit për çdo lavd,]]></translation>
<footnotes></footnotes>
</aya>
<aya number="9">
<translation><![CDATA[të Cilit i përket pushteti i qiejve dhe i Tokës dhe që është Dëshmitar i çdo gjëje.]]></translation>
<footnotes></footnotes>
</aya>
<aya number="10">
<translation><![CDATA[Pa dyshim, ata që i përndjekin besimtarët dhe besimtaret e nuk pendohen, i pret dënimi i Xhehenemit dhe dënimi me djegie.]]></translation>
<footnotes></footnotes>
</aya>
<aya number="11">
<translation><![CDATA[Kurse për ata, që besojnë dhe bëjnë vepra të mira, do të ketë kopshte, nëpër të cilat rrjedhin lumenj. Kjo është fitorja madhështore.]]></translation>
<footnotes></footnotes>
</aya>
<aya number="12">
<translation><![CDATA[Vërtet, ndëshkimi i Zotit tënd është i ashpër!]]></translation>
<footnotes></footnotes>
</aya>
<aya number="13">
<translation><![CDATA[Vërtet, Ai e zë fill krijimin dhe e përsërit atë.]]></translation>
<footnotes></footnotes>
</aya>
<aya number="14">
<translation><![CDATA[Ai është Falësi i madh, i Dhembshuri,]]></translation>
<footnotes></footnotes>
</aya>
<aya number="15">
<translation><![CDATA[Zotëruesi i Fronit të Lavdishëm,]]></translation>
<footnotes></footnotes>
</aya>
<aya number="16">
<translation><![CDATA[Vepruesi i gjithçkaje që dëshiron.]]></translation>
<footnotes></footnotes>
</aya>
<aya number="17">
<translation><![CDATA[A e ke dëgjuar ndodhinë e ushtrive]]></translation>
<footnotes></footnotes>
</aya>
<aya number="18">
<translation><![CDATA[të Faraonit dhe të fisit Themud?]]></translation>
<footnotes></footnotes>
</aya>
<aya number="19">
<translation><![CDATA[E megjithatë, ata që nuk besojnë, vazhdojnë ta quajnë atë (Kuranin) të rremë,]]></translation>
<footnotes></footnotes>
</aya>
<aya number="20">
<translation><![CDATA[ndonëse Allahu është pas tyre e i ka nën kontroll.]]></translation>
<footnotes></footnotes>
</aya>
<aya number="21">
<translation><![CDATA[Përkundrazi, ai është një Kuran i lavdishëm,]]></translation>
<footnotes></footnotes>
</aya>
<aya number="22">
<translation><![CDATA[në Pllakën e Ruajtur mirë (Leuhi Mahfûdh).]]></translation>
<footnotes></footnotes>
</aya>
</sura>
<sura number="86">
<aya number="1">
<translation><![CDATA[Për qiellin dhe për vizitorin e natës!]]></translation>
<footnotes></footnotes>
</aya>
<aya number="2">
<translation><![CDATA[E kush mund të ta shpjegojë ty se ç’është vizitori i natës?]]></translation>
<footnotes></footnotes>
</aya>
<aya number="3">
<translation><![CDATA[Ai është ylli që shpon terrin.]]></translation>
<footnotes></footnotes>
</aya>
<aya number="4">
<translation><![CDATA[Për çdo njeri ka mbikëqyrës.]]></translation>
<footnotes></footnotes>
</aya>
<aya number="5">
<translation><![CDATA[Le të meditojë njeriu se prej çfarë është krijuar:]]></translation>
<footnotes></footnotes>
</aya>
<aya number="6">
<translation><![CDATA[është krijuar prej një lëngu që hidhet]]></translation>
<footnotes></footnotes>
</aya>
<aya number="7">
<translation><![CDATA[e që del ndërmjet shtyllës kurrizore dhe brinjëve.]]></translation>
<footnotes></footnotes>
</aya>
<aya number="8">
<translation><![CDATA[Me të vërtetë, Ai është i Fuqishëm për ta kthyer (në jetë) atë]]></translation>
<footnotes></footnotes>
</aya>
<aya number="9">
<translation><![CDATA[ditën, kur do të zbulohen të fshehtat,]]></translation>
<footnotes></footnotes>
</aya>
<aya number="10">
<translation><![CDATA[kur njeriu nuk do të ketë as fuqi, as ndihmës.]]></translation>
<footnotes></footnotes>
</aya>
<aya number="11">
<translation><![CDATA[Për qiellin që kthehet pareshtur[401]]]></translation>
<footnotes><![CDATA[[401] Pra, kthehet pareshtur me shi në ciklin e tij avullim-ré-kondensim.]]></footnotes>
</aya>
<aya number="12">
<translation><![CDATA[dhe për Tokën që plasaritet,[402]]]></translation>
<footnotes><![CDATA[[402] Pra, plasaritet për të mbirë bimët.]]></footnotes>
</aya>
<aya number="13">
<translation><![CDATA[që kjo është një Fjalë ndarëse,[403]]]></translation>
<footnotes><![CDATA[[403] Pra, Kurani është ndarës i së vërtetës nga e pavërteta.]]></footnotes>
</aya>
<aya number="14">
<translation><![CDATA[dhe nuk është aspak shaka!]]></translation>
<footnotes></footnotes>
</aya>
<aya number="15">
<translation><![CDATA[Në të vërtetë, ata ngrenë kurthe,]]></translation>
<footnotes></footnotes>
</aya>
<aya number="16">
<translation><![CDATA[por dhe Unë ua pres me kurth.]]></translation>
<footnotes></footnotes>
</aya>
<aya number="17">
<translation><![CDATA[Prandaj, jepu pak afat jobesimtarëve, lëri të qetë edhe për pak.]]></translation>
<footnotes></footnotes>
</aya>
</sura>
<sura number="87">
<aya number="1">
<translation><![CDATA[Lavdëro emrin e Zotit tënd, më të Lartit,]]></translation>
<footnotes></footnotes>
</aya>
<aya number="2">
<translation><![CDATA[që ka krijuar gjithçka dhe e ka përpjesëtuar drejt;]]></translation>
<footnotes></footnotes>
</aya>
<aya number="3">
<translation><![CDATA[që ka caktuar fatin e çdo gjëje dhe ia ka rrëfyer rrugën;]]></translation>
<footnotes></footnotes>
</aya>
<aya number="4">
<translation><![CDATA[që bën të rriten kullotat]]></translation>
<footnotes></footnotes>
</aya>
<aya number="5">
<translation><![CDATA[dhe pastaj të shndërrohen, të thahen e të vyshken.]]></translation>
<footnotes></footnotes>
</aya>
<aya number="6">
<translation><![CDATA[Ne do të të bëjmë ty (Muhamed) të lexosh (Shpalljet Tona), kështu që nuk ke për të harruar,]]></translation>
<footnotes></footnotes>
</aya>
<aya number="7">
<translation><![CDATA[përveç asaj që do Allahu. Vërtet, Ai e di të dukshmen dhe çka është e fshehtë.]]></translation>
<footnotes></footnotes>
</aya>
<aya number="8">
<translation><![CDATA[Do të ta lehtësojmë ty rrugën e drejtë,]]></translation>
<footnotes></footnotes>
</aya>
<aya number="9">
<translation><![CDATA[prandaj këshillo, nëse këshilla do të jetë e dobishme!]]></translation>
<footnotes></footnotes>
</aya>
<aya number="10">
<translation><![CDATA[Asaj do t’ia vërë veshin ai që (i) frikësohet (Allahut),]]></translation>
<footnotes></footnotes>
</aya>
<aya number="11">
<translation><![CDATA[e do t’i shmanget vetëm më i keqi,]]></translation>
<footnotes></footnotes>
</aya>
<aya number="12">
<translation><![CDATA[i cili do të digjet në zjarrin e madh,]]></translation>
<footnotes></footnotes>
</aya>
<aya number="13">
<translation><![CDATA[ku as nuk do të vdesë, as nuk do të jetojë.]]></translation>
<footnotes></footnotes>
</aya>
<aya number="14">
<translation><![CDATA[I shpëtuar është ai që pastrohet,]]></translation>
<footnotes></footnotes>
</aya>
<aya number="15">
<translation><![CDATA[që e përmend emrin e Zotit të vet dhe që fal namaz!]]></translation>
<footnotes></footnotes>
</aya>
<aya number="16">
<translation><![CDATA[Por ju, përkundrazi, më shumë po e parapëlqeni jetën e kësaj bote,]]></translation>
<footnotes></footnotes>
</aya>
<aya number="17">
<translation><![CDATA[ndonëse jeta tjetër është më e mirë dhe e amshuar.]]></translation>
<footnotes></footnotes>
</aya>
<aya number="18">
<translation><![CDATA[Kjo, me të vërtetë, ndodhet në Fletët e lashta,]]></translation>
<footnotes></footnotes>
</aya>
<aya number="19">
<translation><![CDATA[në Fletët e Ibrahimit dhe Musait.]]></translation>
<footnotes></footnotes>
</aya>
</sura>
<sura number="88">
<aya number="1">
<translation><![CDATA[A ke dëgjuar për Ngjarjen Gjithëpërfshirëse (Kiametin)?]]></translation>
<footnotes></footnotes>
</aya>
<aya number="2">
<translation><![CDATA[Atë Ditë do të poshtërohen fytyra njerëzish,]]></translation>
<footnotes></footnotes>
</aya>
<aya number="3">
<translation><![CDATA[që kanë punuar e janë rraskapitur (duke bërë të këqija në këtë botë).]]></translation>
<footnotes></footnotes>
</aya>
<aya number="4">
<translation><![CDATA[Ata do të digjen në zjarr të nxehtë]]></translation>
<footnotes></footnotes>
</aya>
<aya number="5">
<translation><![CDATA[e do të pinë nga burime të valuara.]]></translation>
<footnotes></footnotes>
</aya>
<aya number="6">
<translation><![CDATA[Për ata nuk do të ketë tjetër ushqim, përveç ferrave helmuese,]]></translation>
<footnotes></footnotes>
</aya>
<aya number="7">
<translation><![CDATA[të cilat as nuk do t’i mbajnë, as nuk do t’ua shuajnë urinë.]]></translation>
<footnotes></footnotes>
</aya>
<aya number="8">
<translation><![CDATA[Atë Ditë, fytyrat e disave do të jenë të gëzuara,]]></translation>
<footnotes></footnotes>
</aya>
<aya number="9">
<translation><![CDATA[të kënaqura për punët e bëra.]]></translation>
<footnotes></footnotes>
</aya>
<aya number="10">
<translation><![CDATA[Ata do të jenë në kopshtin e lartë,]]></translation>
<footnotes></footnotes>
</aya>
<aya number="11">
<translation><![CDATA[në të cilin nuk do të dëgjojnë fjalë boshe.]]></translation>
<footnotes></footnotes>
</aya>
<aya number="12">
<translation><![CDATA[Atje ka një burim rrjedhës uji]]></translation>
<footnotes></footnotes>
</aya>
<aya number="13">
<translation><![CDATA[dhe divane të ngritura,]]></translation>
<footnotes></footnotes>
</aya>
<aya number="14">
<translation><![CDATA[ka kupa të vëna (për t’u mbajtur në dorë)]]></translation>
<footnotes></footnotes>
</aya>
<aya number="15">
<translation><![CDATA[dhe jastëkë të renditur,]]></translation>
<footnotes></footnotes>
</aya>
<aya number="16">
<translation><![CDATA[si dhe shumë qilima të shtruar.]]></translation>
<footnotes></footnotes>
</aya>
<aya number="17">
<translation><![CDATA[Vallë, a nuk i shohin devetë, se si janë krijuar?!]]></translation>
<footnotes></footnotes>
</aya>
<aya number="18">
<translation><![CDATA[Po qiellin, se si është ngritur?!]]></translation>
<footnotes></footnotes>
</aya>
<aya number="19">
<translation><![CDATA[Po malet, se si janë vënë të patundur?!]]></translation>
<footnotes></footnotes>
</aya>
<aya number="20">
<translation><![CDATA[Po Tokën, se si është shtrirë?!]]></translation>
<footnotes></footnotes>
</aya>
<aya number="21">
<translation><![CDATA[Prandaj këshilloji (njerëzit o Muhamed), se ti je vetëm këshillues]]></translation>
<footnotes></footnotes>
</aya>
<aya number="22">
<translation><![CDATA[dhe nuk je ngarkuar t’i detyrosh ata me forcë!]]></translation>
<footnotes></footnotes>
</aya>
<aya number="23">
<translation><![CDATA[Sa për ata që shmangen dhe nuk besojnë,]]></translation>
<footnotes></footnotes>
</aya>
<aya number="24">
<translation><![CDATA[Allahu do t’i ndëshkojë me dënimin më të madh.]]></translation>
<footnotes></footnotes>
</aya>
<aya number="25">
<translation><![CDATA[Pa dyshim, ata do të kthehen të gjithë tek Ne]]></translation>
<footnotes></footnotes>
</aya>
<aya number="26">
<translation><![CDATA[dhe patjetër që do të japin llogari para Nesh!]]></translation>
<footnotes></footnotes>
</aya>
</sura>
<sura number="89">
<aya number="1">
<translation><![CDATA[Betohem për muzgun e agimit]]></translation>
<footnotes></footnotes>
</aya>
<aya number="2">
<translation><![CDATA[dhe për dhjetë netët (e para të muajit Dhul Hixhxhe)!]]></translation>
<footnotes></footnotes>
</aya>
<aya number="3">
<translation><![CDATA[Betohem për çiftin dhe tekun]]></translation>
<footnotes></footnotes>
</aya>
<aya number="4">
<translation><![CDATA[dhe për natën kur largohet!]]></translation>
<footnotes></footnotes>
</aya>
<aya number="5">
<translation><![CDATA[A nuk janë këto betime të mëdha për njerëzit e mençur?!]]></translation>
<footnotes></footnotes>
</aya>
<aya number="6">
<translation><![CDATA[Vallë, a nuk e di ti se çfarë ka bërë Zoti yt me fisin Ad,]]></translation>
<footnotes></footnotes>
</aya>
<aya number="7">
<translation><![CDATA[banorë të Iremit me pallate shumështyllëshe,]]></translation>
<footnotes></footnotes>
</aya>
<aya number="8">
<translation><![CDATA[të atillë që nuk janë krijuar askund tjetër në tokë si ata?!]]></translation>
<footnotes></footnotes>
</aya>
<aya number="9">
<translation><![CDATA[Dhe me fisin Themud, që gdhendi shkëmbinjtë në luginë (për të bërë shtëpi)?]]></translation>
<footnotes></footnotes>
</aya>
<aya number="10">
<translation><![CDATA[Dhe me Faraonin, njeriun e hunjve (ku torturonte njerëzit)?]]></translation>
<footnotes></footnotes>
</aya>
<aya number="11">
<translation><![CDATA[Të gjithë këta shkelën çdo kufi në vendet e tyre,]]></translation>
<footnotes></footnotes>
</aya>
<aya number="12">
<translation><![CDATA[duke shtuar atje shthurjen dhe korrupsionin,]]></translation>
<footnotes></footnotes>
</aya>
<aya number="13">
<translation><![CDATA[prandaj Zoti yt lëshoi mbi ata kamxhikun e dënimit.]]></translation>
<footnotes></footnotes>
</aya>
<aya number="14">
<translation><![CDATA[Vërtet, Zoti yt është gjithnjë në pritë!]]></translation>
<footnotes></footnotes>
</aya>
<aya number="15">
<translation><![CDATA[Për sa i përket njeriut, kur Zoti i tij e sprovon atë, duke e ngritur lart dhe duke i dhënë mirësi, ai thotë: “Zoti im më ka nderuar.”]]></translation>
<footnotes></footnotes>
</aya>
<aya number="16">
<translation><![CDATA[Por, kur e sprovon atë, duke ia ngushtuar mjetet e jetesës, ai thotë: “Zoti im më ka poshtëruar”.]]></translation>
<footnotes></footnotes>
</aya>
<aya number="17">
<translation><![CDATA[Nuk është kështu! Por ju nuk silleni mirë me jetimët]]></translation>
<footnotes></footnotes>
</aya>
<aya number="18">
<translation><![CDATA[dhe nuk e nxitni njëri-tjetrin për t’i ushqyer të varfrit.]]></translation>
<footnotes></footnotes>
</aya>
<aya number="19">
<translation><![CDATA[Trashëgiminë (e të dobëtëve) e zhvatni me lakmi të pangopur,]]></translation>
<footnotes></footnotes>
</aya>
<aya number="20">
<translation><![CDATA[dhe e doni pasurinë me një dëshirë të pakufishme.]]></translation>
<footnotes></footnotes>
</aya>
<aya number="21">
<translation><![CDATA[Por ani! Kur Toka të bëhet copë e thërrime,]]></translation>
<footnotes></footnotes>
</aya>
<aya number="22">
<translation><![CDATA[kur të vijë Zoti yt (për të ndarë gjykimin) me engjëjt të rreshtuar radhë pas radhe,]]></translation>
<footnotes></footnotes>
</aya>
<aya number="23">
<translation><![CDATA[Dhe, kur të sillet Xhehenemi, atë Ditë njeriu do të kujtohet por ç’i duhet se u kujtua!]]></translation>
<footnotes></footnotes>
</aya>
<aya number="24">
<translation><![CDATA[Ai do të thotë: “Ah, sikur të kisha bërë diçka të mirë për jetën time!”]]></translation>
<footnotes></footnotes>
</aya>
<aya number="25">
<translation><![CDATA[Atë Ditë, askush nuk do të dënojë siç dënon Ai,]]></translation>
<footnotes></footnotes>
</aya>
<aya number="26">
<translation><![CDATA[e askush nuk do të lidhë në pranga siç lidh Ai!]]></translation>
<footnotes></footnotes>
</aya>
<aya number="27">
<translation><![CDATA[O ti shpirt i qetësuar!]]></translation>
<footnotes></footnotes>
</aya>
<aya number="28">
<translation><![CDATA[Kthehu te Zoti yt, ti i kënaqur me Atë dhe Ai kënaqur me ty!]]></translation>
<footnotes></footnotes>
</aya>
<aya number="29">
<translation><![CDATA[Bashkohu me robërit e Mi]]></translation>
<footnotes></footnotes>
</aya>
<aya number="30">
<translation><![CDATA[dhe hyr në Xhenetin Tim!]]></translation>
<footnotes></footnotes>
</aya>
</sura>
<sura number="90">
<aya number="1">
<translation><![CDATA[Betohem për këtë vend,[404]]]></translation>
<footnotes><![CDATA[[404] Mekën.]]></footnotes>
</aya>
<aya number="2">
<translation><![CDATA[në të cilin ti je i lirë (o Muhamed),[405]]]></translation>
<footnotes><![CDATA[[405] Pra, “ti je i lirë t’i luftosh armiqtë e tu” ose “je i lirë nga gjynahet”. Sipas një interpretimi tjetër: “ti je banor i këtij qyteti”.]]></footnotes>
</aya>
<aya number="3">
<translation><![CDATA[dhe për atë që lind e për atë që është i lindur,]]></translation>
<footnotes></footnotes>
</aya>
<aya number="4">
<translation><![CDATA[se, në të vërtetë, Ne e kemi krijuar njeriun për të luftuar në vështirësi![406]]]></translation>
<footnotes><![CDATA[[406] Pra, të luftojë për të shpëtuar shpirtin.]]></footnotes>
</aya>
<aya number="5">
<translation><![CDATA[A mendon ai se askush nuk ka pushtet mbi atë?]]></translation>
<footnotes></footnotes>
</aya>
<aya number="6">
<translation><![CDATA[Ai thotë: “Kam shpenzuar pasuri të pamasë!”]]></translation>
<footnotes></footnotes>
</aya>
<aya number="7">
<translation><![CDATA[Vallë, a mendon ai se nuk e ka parë askush?]]></translation>
<footnotes></footnotes>
</aya>
<aya number="8">
<translation><![CDATA[A nuk i kemi dhënë Ne atij dy sy,]]></translation>
<footnotes></footnotes>
</aya>
<aya number="9">
<translation><![CDATA[edhe gjuhë, edhe dy buzë,]]></translation>
<footnotes></footnotes>
</aya>
<aya number="10">
<translation><![CDATA[dhe ia kemi bërë të qarta të dyja rrugët?[407]]]></translation>
<footnotes><![CDATA[[407] Rrugën e së mirës dhe rrugën e së keqes.]]></footnotes>
</aya>
<aya number="11">
<translation><![CDATA[Atëherë, le të ndjekë rrugën e vështirë!]]></translation>
<footnotes></footnotes>
</aya>
<aya number="12">
<translation><![CDATA[E kush mund të ta shpjegojë ty se ç’është rruga e vështirë?]]></translation>
<footnotes></footnotes>
</aya>
<aya number="13">
<translation><![CDATA[Ajo është të lirosh një skllav]]></translation>
<footnotes></footnotes>
</aya>
<aya number="14">
<translation><![CDATA[ose të ushqesh në një ditë zie]]></translation>
<footnotes></footnotes>
</aya>
<aya number="15">
<translation><![CDATA[jetimin e afërm]]></translation>
<footnotes></footnotes>
</aya>
<aya number="16">
<translation><![CDATA[ose të varfrin e mjerë.]]></translation>
<footnotes></footnotes>
</aya>
<aya number="17">
<translation><![CDATA[Veç kësaj, (njeriu duhet) të jetë nga ata që besojnë, që e këshillojnë njëri-tjetrin për durim dhe e këshillojnë për mëshirë.]]></translation>
<footnotes></footnotes>
</aya>
<aya number="18">
<translation><![CDATA[Këta janë njerëzit e krahut të djathtë.]]></translation>
<footnotes></footnotes>
</aya>
<aya number="19">
<translation><![CDATA[Ndërsa ata që i mohojnë shpalljet Tona, ata janë njerëzit e krahut të majtë.]]></translation>
<footnotes></footnotes>
</aya>
<aya number="20">
<translation><![CDATA[Mbi ata do të jetë zjarri i mbyllur.]]></translation>
<footnotes></footnotes>
</aya>
</sura>
<sura number="91">
<aya number="1">
<translation><![CDATA[Për Diellin dhe shkëlqimin e tij]]></translation>
<footnotes></footnotes>
</aya>
<aya number="2">
<translation><![CDATA[dhe për Hënën që e përcjell atë!]]></translation>
<footnotes></footnotes>
</aya>
<aya number="3">
<translation><![CDATA[Për ditën që ia zbulon shkëlqimin atij (diellit)]]></translation>
<footnotes></footnotes>
</aya>
<aya number="4">
<translation><![CDATA[dhe për natën kur e mbulon atë!]]></translation>
<footnotes></footnotes>
</aya>
<aya number="5">
<translation><![CDATA[Për qiellin dhe për Atë që e ka ndërtuar!]]></translation>
<footnotes></footnotes>
</aya>
<aya number="6">
<translation><![CDATA[Për Tokën dhe për Atë që e ka shtruar!]]></translation>
<footnotes></footnotes>
</aya>
<aya number="7">
<translation><![CDATA[Për shpirtin dhe për Atë që e ka përsosur,]]></translation>
<footnotes></footnotes>
</aya>
<aya number="8">
<translation><![CDATA[duke ia bërë të njohur atij të keqen e të mirën!]]></translation>
<footnotes></footnotes>
</aya>
<aya number="9">
<translation><![CDATA[Vërtet, kushdo që e pastron shpirtin, do të shpëtojë,]]></translation>
<footnotes></footnotes>
</aya>
<aya number="10">
<translation><![CDATA[ndërsa kushdo që e shtyp atë (me punë të këqija), do të dështojë.]]></translation>
<footnotes></footnotes>
</aya>
<aya number="11">
<translation><![CDATA[Fisi i Themudit, nga shfrenimi i vet - përgënjeshtroi;]]></translation>
<footnotes></footnotes>
</aya>
<aya number="12">
<translation><![CDATA[kur u ngrit më i keqi i tij (për të therur devenë).]]></translation>
<footnotes></footnotes>
</aya>
<aya number="13">
<translation><![CDATA[I dërguari i Allahut (Salihu), u tha atyre[408]: “Kjo është deveja e Allahut! Lëreni atë të pijë pjesën e vet!”]]></translation>
<footnotes><![CDATA[[408] D.m.th. njerëzve të fisit.]]></footnotes>
</aya>
<aya number="14">
<translation><![CDATA[Por ata nuk i besuan atij dhe e therën atë. Prandaj Zoti i tyre i shkatërroi të gjithë për gjynahet e tyre, nga i pari tek i fundit,[409]]]></translation>
<footnotes><![CDATA[[409] Pra, pa u penduar aspak për këtë.]]></footnotes>
</aya>
<aya number="15">
<translation><![CDATA[pa pasur frikë prej pasojave të kësaj.]]></translation>
<footnotes></footnotes>
</aya>
</sura>
<sura number="92">
<aya number="1">
<translation><![CDATA[Për natën që mbulon (me terr),]]></translation>
<footnotes></footnotes>
</aya>
<aya number="2">
<translation><![CDATA[për ditën që agon]]></translation>
<footnotes></footnotes>
</aya>
<aya number="3">
<translation><![CDATA[dhe për Atë që ka krijuar mashkullin dhe femrën!]]></translation>
<footnotes></footnotes>
</aya>
<aya number="4">
<translation><![CDATA[Vërtet, veprat tuaja janë të ndryshme.]]></translation>
<footnotes></footnotes>
</aya>
<aya number="5">
<translation><![CDATA[Sa për atë që jep (për hir të Allahut), ka frikë (nga Ai)]]></translation>
<footnotes></footnotes>
</aya>
<aya number="6">
<translation><![CDATA[dhe dëshmon për vërtetësinë e më të bukurës (besimit),]]></translation>
<footnotes></footnotes>
</aya>
<aya number="7">
<translation><![CDATA[Ne do t’ia lehtësojmë atij rrugën drejt shpëtimit.]]></translation>
<footnotes></footnotes>
</aya>
<aya number="8">
<translation><![CDATA[Kurse atij që është koprrac, ndihet i vetëmjaftueshëm,]]></translation>
<footnotes></footnotes>
</aya>
<aya number="9">
<translation><![CDATA[dhe e quan gënjeshtër më të bukurën (besimin),]]></translation>
<footnotes></footnotes>
</aya>
<aya number="10">
<translation><![CDATA[Ne do t’ia lehtësojmë rrugën drejt dënimit,]]></translation>
<footnotes></footnotes>
</aya>
<aya number="11">
<translation><![CDATA[e, kur të hidhet (në zjarr), pasuria e tij nuk do t’i bëjë dobi.]]></translation>
<footnotes></footnotes>
</aya>
<aya number="12">
<translation><![CDATA[Neve na përket që t’ua tregojmë rrugën e drejtë,]]></translation>
<footnotes></footnotes>
</aya>
<aya number="13">
<translation><![CDATA[dhe, me të vërtetë, e Jona është ajo botë dhe kjo botë!]]></translation>
<footnotes></footnotes>
</aya>
<aya number="14">
<translation><![CDATA[Prandaj Unë ju kam tërhequr vërejtjen me një zjarr që flakëron,]]></translation>
<footnotes></footnotes>
</aya>
<aya number="15">
<translation><![CDATA[ku do të hidhet vetëm më i keqi,]]></translation>
<footnotes></footnotes>
</aya>
<aya number="16">
<translation><![CDATA[që ka mohuar dhe është larguar nga besimi.]]></translation>
<footnotes></footnotes>
</aya>
<aya number="17">
<translation><![CDATA[E do të mbahet larg tij (zjarrit) më i devotshmi (që ruhet nga gjynahet),]]></translation>
<footnotes></footnotes>
</aya>
<aya number="18">
<translation><![CDATA[që e jep pasurinë e tij, duke pastruar veten]]></translation>
<footnotes></footnotes>
</aya>
<aya number="19">
<translation><![CDATA[dhe duke mos pritur shpërblim prej dikujt tjetër për këtë,]]></translation>
<footnotes></footnotes>
</aya>
<aya number="20">
<translation><![CDATA[por vetëm për të kërkuar Fytyrën (kënaqësinë) e Zotit të tij, më të Lartit.]]></translation>
<footnotes></footnotes>
</aya>
<aya number="21">
<translation><![CDATA[Dhe ai, me siguri, do të jetë i kënaqur!]]></translation>
<footnotes></footnotes>
</aya>
</sura>
<sura number="93">
<aya number="1">
<translation><![CDATA[Betohem në shkëlqimin e paradites]]></translation>
<footnotes></footnotes>
</aya>
<aya number="2">
<translation><![CDATA[dhe në natën kur erret e qetësohet,]]></translation>
<footnotes></footnotes>
</aya>
<aya number="3">
<translation><![CDATA[se Zoti yt nuk të ka braktisur e as nuk të urren (o Muhamed)![410]]]></translation>
<footnotes><![CDATA[[410] Kjo sure i është shpallur Muhamedit (a.s.) pas një periudhe të gjatë ndërprerjeje të Shpalljes Hyjnore, gjatë së cilës Profetit (a.s.) i është dashur të durojë shpotitë e jobesimtarëve dhe talljet e armiqve të tij më të këqij. Gruaja e xhaxhait të tij, Ebu Lehebit, e tallte, duke i thënë: “Zotëria yt të ka braktisur”.]]></footnotes>
</aya>
<aya number="4">
<translation><![CDATA[Natyrisht, jeta e ardhshme për ty është më e mirë se kjo jetë,]]></translation>
<footnotes></footnotes>
</aya>
<aya number="5">
<translation><![CDATA[e, sigurisht që Zoti yt do të të japë ty, sa të jesh i kënaqur.]]></translation>
<footnotes></footnotes>
</aya>
<aya number="6">
<translation><![CDATA[A nuk ishe jetim e Ai të dha strehë?]]></translation>
<footnotes></footnotes>
</aya>
<aya number="7">
<translation><![CDATA[A nuk të gjeti të paditur (për Islamin) e të udhëzoi?]]></translation>
<footnotes></footnotes>
</aya>
<aya number="8">
<translation><![CDATA[A nuk ishe nevojtar e të bëri të mos ia kesh nevojën askujt?]]></translation>
<footnotes></footnotes>
</aya>
<aya number="9">
<translation><![CDATA[Prandaj, mos e shtyp jetimin,]]></translation>
<footnotes></footnotes>
</aya>
<aya number="10">
<translation><![CDATA[lypësin mos e shtyj me ashpërsi]]></translation>
<footnotes></footnotes>
</aya>
<aya number="11">
<translation><![CDATA[dhe shpalli dhuntitë e Zotit tënd![411]]]></translation>
<footnotes><![CDATA[[411] Dhuntitë më të mëdha që Allahu i Madhëruar i ka falur Muhamedit (a.s.), janë Kurani dhe Profecia. Kjo tregon qartë se çfarë dhuntish duhej të shpallte Profeti (a.s.).]]></footnotes>
</aya>
</sura>
<sura number="94">
<aya number="1">
<translation><![CDATA[Vallë, a nuk ta hapëm ty (Muhamed) kraharorin (për të pranuar besimin)]]></translation>
<footnotes></footnotes>
</aya>
<aya number="2">
<translation><![CDATA[dhe ta hoqëm barrën[412],]]></translation>
<footnotes><![CDATA[[412] Sipas Taberiut, vargu do të thotë: “A nuk të kemi dëlirur nga çdo gjynah?!”]]></footnotes>
</aya>
<aya number="3">
<translation><![CDATA[e cila ta rëndonte tepër kurrizin,]]></translation>
<footnotes></footnotes>
</aya>
<aya number="4">
<translation><![CDATA[dhe ta ngritëm lart emrin?![413]]]></translation>
<footnotes><![CDATA[[413] Është e sigurt se asnjë njeri në botë nuk ka bërë më shumë emër sesa Profeti Muhamed (a.s.). Më se një miliardë myslimanë përmendin emrin e tij përditë, duke u lutur për të në namazet e tyre. Nga mijëra e mijëra minare, myezinët thërrasin emrin e tij pesë herë në ditë. Arritjet e misionit të tij shpirtëror, moral, juridik e politik janë tërësisht të gjalla dhe aktive edhe katërmbëdhjetë shekuj pas ndarjes së tij nga kjo botë dhe do të zgjasin, në dashtë Allahu, deri në Ditën e fundit të jetës tokësore dhe, në vazhdim, në jetën e amshuar.]]></footnotes>
</aya>
<aya number="5">
<translation><![CDATA[Me të vërtetë, pas vështirësisë - vjen lehtësimi!]]></translation>
<footnotes></footnotes>
</aya>
<aya number="6">
<translation><![CDATA[Me të vërtetë, pas vështirësisë - vjen lehtësimi!]]></translation>
<footnotes></footnotes>
</aya>
<aya number="7">
<translation><![CDATA[Prandaj, kur të çlirohesh (nga punët e ndryshme), përpiqu fort (në adhurim)]]></translation>
<footnotes></footnotes>
</aya>
<aya number="8">
<translation><![CDATA[dhe vetëm ndaj Zotit tënd përkushtohu!]]></translation>
<footnotes></footnotes>
</aya>
</sura>
<sura number="95">
<aya number="1">
<translation><![CDATA[Për fikun dhe ullirin,]]></translation>
<footnotes></footnotes>
</aya>
<aya number="2">
<translation><![CDATA[për malin e Sinait]]></translation>
<footnotes></footnotes>
</aya>
<aya number="3">
<translation><![CDATA[dhe për këtë Qytet të sigurt (Mekën)[414],]]></translation>
<footnotes><![CDATA[[414] Sipas disa dijetarëve, në tre vargjet e para, Allahu i Madhëruar është betuar për tre vende, prej të cilave ka nisur tre nga të dërguarit më të mëdhenj: Isanë (a.s.), Musanë (a.s.) dhe Muhamedin (a.s.). Kështu, fiku dhe ulliri simbolizojnë Jerusalemin, qytetin e Isait (a.s.), sepse ai është vendi i fiqve dhe i ullinjve. Mali i Sinait është vendi, ku Allahu ka folur me Musain (a.s.), ndërsa Qyteti i sigurt është Meka, qyteti i Muhamedit (a.s.), sepse kështu është cilësuar ky vend në Kuran, në suren 2, vargu 126.]]></footnotes>
</aya>
<aya number="4">
<translation><![CDATA[Në të vërtetë, Ne e krijuam njeriun në trajtën më të përkryer,]]></translation>
<footnotes></footnotes>
</aya>
<aya number="5">
<translation><![CDATA[pastaj e çuam atë (kur nuk beson) në gjendjen më të ulët,]]></translation>
<footnotes></footnotes>
</aya>
<aya number="6">
<translation><![CDATA[përveç atyre që besojnë dhe bëjnë vepra të mira: ata do të kenë shpërblime të pandërprera.]]></translation>
<footnotes></footnotes>
</aya>
<aya number="7">
<translation><![CDATA[Atëherë, çfarë të shtyn ty (o njeri), që ta mohosh Ditën e Kiametit?]]></translation>
<footnotes></footnotes>
</aya>
<aya number="8">
<translation><![CDATA[A nuk është Allahu Gjykatësi më i drejtë?!]]></translation>
<footnotes></footnotes>
</aya>
</sura>
<sura number="96">
<aya number="1">
<translation><![CDATA[Lexo me emrin e Zotit tënd, i Cili krijoi (gjithçka),]]></translation>
<footnotes></footnotes>
</aya>
<aya number="2">
<translation><![CDATA[e krijoi njeriun nga një droçkë gjaku!]]></translation>
<footnotes></footnotes>
</aya>
<aya number="3">
<translation><![CDATA[Lexo! Zoti yt është Bujari më i madh,]]></translation>
<footnotes></footnotes>
</aya>
<aya number="4">
<translation><![CDATA[i Cili, me anë të penës ia mësoi,]]></translation>
<footnotes></footnotes>
</aya>
<aya number="5">
<translation><![CDATA[ia mësoi njeriut ato që nuk i dinte.]]></translation>
<footnotes></footnotes>
</aya>
<aya number="6">
<translation><![CDATA[Por vërtet që njeriu shkel çdo cak,]]></translation>
<footnotes></footnotes>
</aya>
<aya number="7">
<translation><![CDATA[kur mendon se është i vetëmjaftueshëm.]]></translation>
<footnotes></footnotes>
</aya>
<aya number="8">
<translation><![CDATA[Në të vërtetë, kthimi është te Zoti yt!]]></translation>
<footnotes></footnotes>
</aya>
<aya number="9">
<translation><![CDATA[A e ke parë ti (Muhamed) atë që pengon]]></translation>
<footnotes></footnotes>
</aya>
<aya number="10">
<translation><![CDATA[robin (Tonë) kur falet?[415]]]></translation>
<footnotes><![CDATA[[415] Vargjet aludojnë për një nga prijësit e Mekës, Ebu Xhehlin, i cili ishte armiku kryesor i Profetit Muhamed (a.s.) në fillimet e Islamit. Ai e kishte kërcënuar Profetin (a.s.), që të mos falej më në Qabe.]]></footnotes>
</aya>
<aya number="11">
<translation><![CDATA[A nuk është ai (robi Ynë) në rrugë të drejtë]]></translation>
<footnotes></footnotes>
</aya>
<aya number="12">
<translation><![CDATA[dhe që urdhëron për devotshmëri?!]]></translation>
<footnotes></footnotes>
</aya>
<aya number="13">
<translation><![CDATA[Mendo, nëse ai (penguesi) mohon dhe kthen kurrizin,]]></translation>
<footnotes></footnotes>
</aya>
<aya number="14">
<translation><![CDATA[a nuk e di ai se Allahu i sheh të gjitha?!]]></translation>
<footnotes></footnotes>
</aya>
<aya number="15">
<translation><![CDATA[Jo, jo! Nëse ai nuk tërhiqet nga kjo, Ne do ta kapim për ballukesh (për ta hedhur në zjarrin e Xhehenemit),]]></translation>
<footnotes></footnotes>
</aya>
<aya number="16">
<translation><![CDATA[për ballukesh të gënjeshtarit dhe fajtorit.]]></translation>
<footnotes></footnotes>
</aya>
<aya number="17">
<translation><![CDATA[Atëherë ai le ta thërrasë shoqërinë e vet,[416]]]></translation>
<footnotes><![CDATA[[416] Pra, le të thërrasë në ndihmë prijësit e tjerë të Mekës, që ishin përkrahësit e tij.]]></footnotes>
</aya>
<aya number="18">
<translation><![CDATA[Ne do t’i thërrasim Zebanijet (rojet e Xhehenemit)!]]></translation>
<footnotes></footnotes>
</aya>
<aya number="19">
<translation><![CDATA[Kurrsesi mos iu nënshtro atij (o Muhamed), por bëj sexhde dhe afroju Zotit tënd!]]></translation>
<footnotes></footnotes>
</aya>
</sura>
<sura number="97">
<aya number="1">
<translation><![CDATA[Ne e kemi zbritur (Kuranin) në Natën e Kadrit.]]></translation>
<footnotes></footnotes>
</aya>
<aya number="2">
<translation><![CDATA[E kush mund të ta shpjegojë ty se ç’është nata e Kadrit?]]></translation>
<footnotes></footnotes>
</aya>
<aya number="3">
<translation><![CDATA[Nata e Kadrit është më e mirë se një mijë muaj.]]></translation>
<footnotes></footnotes>
</aya>
<aya number="4">
<translation><![CDATA[Engjëjt dhe Shpirti (Xhebraili), me lejen e Zotit të tyre, zbresin në këtë natë, me të gjitha vendimet.[417]]]></translation>
<footnotes><![CDATA[[417] “Nata e Kadrit” do të thotë “Nata e Caktimit”. Në këtë natë, Allahu i Madhëruar ka filluar t’i shpallë Kuranin Muhamedit (a.s.). Ajo është një nga netët teke të 10-ditëshit të fundit të muajit Ramazan. Gjatë saj, engjëjt zbresin me të gjitha vendimet hyjnore për çfarë do të ndodhë në Tokë brenda një viti.]]></footnotes>
</aya>
<aya number="5">
<translation><![CDATA[Paqe është ajo deri në lindjen e agimit.]]></translation>
<footnotes></footnotes>
</aya>
</sura>
<sura number="98">
<aya number="1">
<translation><![CDATA[Ata që nuk besojnë prej ithtarëve të Librit dhe idhujtarëve, nuk do të largoheshin (nga mosbesimi i tyre), derisa t’u vinte Dëshmia e qartë:]]></translation>
<footnotes></footnotes>
</aya>
<aya number="2">
<translation><![CDATA[Një i Dërguar nga Allahu, i cili do t’u lexonte faqe të pastra (Kuranin),]]></translation>
<footnotes></footnotes>
</aya>
<aya number="3">
<translation><![CDATA[të cilat përmbanin rregulla të drejta.]]></translation>
<footnotes></footnotes>
</aya>
<aya number="4">
<translation><![CDATA[Ata, që u ishte dhënë Libri, u përçanë vetëm atëherë, kur u erdhi Dëshmia e qartë.]]></translation>
<footnotes></footnotes>
</aya>
<aya number="5">
<translation><![CDATA[E megjithatë, ata qenë urdhëruar vetëm që të adhuronin Allahun me përkushtim të sinqertë, duke qenë në fenë e pastër (të Ibrahimit), si dhe të falnin namazin e të jepnin zekatin. Kjo është feja e drejtë.]]></translation>
<footnotes></footnotes>
</aya>
<aya number="6">
<translation><![CDATA[Në të vërtetë, ata që nuk besojnë prej ithtarëve të Librit dhe idhujtarëve, do të hyjnë në zjarrin e Xhehenemit, në të cilin do të mbeten përgjithmonë. Ata janë krijesat më të këqija.]]></translation>
<footnotes></footnotes>
</aya>
<aya number="7">
<translation><![CDATA[Pa dyshim, ata që besojnë dhe punojnë vepra të mira - pikërisht ata janë krijesat më të mira.]]></translation>
<footnotes></footnotes>
</aya>
<aya number="8">
<translation><![CDATA[Shpërblimi i tyre është te Zoti i tyre: kopshtet e Adnit, nëpër të cilat rrjedhin lumenj e ku do të banojnë përherë. Allahu është i kënaqur me ata, por dhe ata janë të kënaqur me Atë. Kjo është dhurata për ata që e kanë frikë Zotin e vet.]]></translation>
<footnotes></footnotes>
</aya>
</sura>
<sura number="99">
<aya number="1">
<translation><![CDATA[Kur të dridhet Toka me tronditjen e saj (të fundit),]]></translation>
<footnotes></footnotes>
</aya>
<aya number="2">
<translation><![CDATA[kur të nxjerrë barrët nga brendia e saj[418]]]></translation>
<footnotes><![CDATA[[418] Pra, kur të nxjerrë kufomat e të vdekurve që janë varrosur në të.]]></footnotes>
</aya>
<aya number="3">
<translation><![CDATA[e njeriu të thotë: “Ç’po i ndodh asaj?!”]]></translation>
<footnotes></footnotes>
</aya>
<aya number="4">
<translation><![CDATA[Atë Ditë ajo do të tregojë lajmet e saj,[419]]]></translation>
<footnotes><![CDATA[[419] Ashtu si të gjitha krijesat, edhe Toka do të dëshmojë për veprat e njerëzve.]]></footnotes>
</aya>
<aya number="5">
<translation><![CDATA[sepse Zoti yt e ka frymëzuar atë.]]></translation>
<footnotes></footnotes>
</aya>
<aya number="6">
<translation><![CDATA[Atë Ditë njerëzit do të paraqiten grupe-grupe, që t’u tregohen veprat e tyre:]]></translation>
<footnotes></footnotes>
</aya>
<aya number="7">
<translation><![CDATA[kush ka bërë ndonjë të mirë, qoftë sa një thërrmijë, do ta shohë atë,]]></translation>
<footnotes></footnotes>
</aya>
<aya number="8">
<translation><![CDATA[e kush ka bërë ndonjë të keqe, qoftë sa një thërrmijë, do ta shohë atë.[420]]]></translation>
<footnotes><![CDATA[[420] Profeti Muhamed (a.s.) ka thënë se dy vargjet përmbyllëse të kësaj sureje janë më frikësueset e të gjithë Kuranit.]]></footnotes>
</aya>
</sura>
<sura number="100">
<aya number="1">
<translation><![CDATA[Betohem për ata (kuaj) që vrapojnë duke dihatur,]]></translation>
<footnotes></footnotes>
</aya>
<aya number="2">
<translation><![CDATA[që nxjerrin xixa nga thundrat[421]]]></translation>
<footnotes><![CDATA[[421] Pra, nxjerrin xixa, duke goditur gurët me patkonjtë e tyre të hekurt.]]></footnotes>
</aya>
<aya number="3">
<translation><![CDATA[dhe trokojnë për sulm në mëngjes,]]></translation>
<footnotes></footnotes>
</aya>
<aya number="4">
<translation><![CDATA[duke çuar re pluhuri,]]></translation>
<footnotes></footnotes>
</aya>
<aya number="5">
<translation><![CDATA[ndërsa çajnë armikun në dysh,]]></translation>
<footnotes></footnotes>
</aya>
<aya number="6">
<translation><![CDATA[se njeriu është vërtet mosmirënjohës ndaj Zotit të vet,]]></translation>
<footnotes></footnotes>
</aya>
<aya number="7">
<translation><![CDATA[dhe ai, pa dyshim, këtë e dëshmon.]]></translation>
<footnotes></footnotes>
</aya>
<aya number="8">
<translation><![CDATA[Vërtet, ai është i babëzitur për pasuri.]]></translation>
<footnotes></footnotes>
</aya>
<aya number="9">
<translation><![CDATA[Vallë, a nuk e di ai se kur të nxirren jashtë ata që gjenden në varre[422]]]></translation>
<footnotes><![CDATA[[422] Pra, kur Allahu i Lartmadhëruar të ringjallë të vdekurit.]]></footnotes>
</aya>
<aya number="10">
<translation><![CDATA[dhe, kur të dalë në shesh ajo që është në gjokse,]]></translation>
<footnotes></footnotes>
</aya>
<aya number="11">
<translation><![CDATA[Zoti i tyre, me siguri, atë Ditë di çdo gjë për ta?!]]></translation>
<footnotes></footnotes>
</aya>
</sura>
<sura number="101">
<aya number="1">
<translation><![CDATA[Gjëmimi i tmerrshëm![423]]]></translation>
<footnotes><![CDATA[[423] “Gjëmimi i tmerrshëm”: është një nga emrat e Ditës së Kiametit.]]></footnotes>
</aya>
<aya number="2">
<translation><![CDATA[Ç’është Gjëmimi i tmerrshëm?]]></translation>
<footnotes></footnotes>
</aya>
<aya number="3">
<translation><![CDATA[Kush mund të ta shpjegojë ty se çfarë është Gjëmimi i tmerrshëm?]]></translation>
<footnotes></footnotes>
</aya>
<aya number="4">
<translation><![CDATA[Atë Ditë njerëzit do të jenë si fluturat e shpërndara,]]></translation>
<footnotes></footnotes>
</aya>
<aya number="5">
<translation><![CDATA[kurse malet si leshi i shprishur.]]></translation>
<footnotes></footnotes>
</aya>
<aya number="6">
<translation><![CDATA[Sa i përket atij, veprat e (mira të) të cilit do të rëndojnë në peshore,]]></translation>
<footnotes></footnotes>
</aya>
<aya number="7">
<translation><![CDATA[ai do të ketë një jetë të kënaqur (në Xhenet).]]></translation>
<footnotes></footnotes>
</aya>
<aya number="8">
<translation><![CDATA[E sa i përket atij, veprat e (mira të) të cilit nuk do të rëndojnë në peshore,]]></translation>
<footnotes></footnotes>
</aya>
<aya number="9">
<translation><![CDATA[Ai do të ketë si strehim Humnerën (e Xhehenemit).[424]]]></translation>
<footnotes><![CDATA[[424] “Ai do të ketë si strehim Humnerën”: fjalë për fjalë: “Ai do të ketë për nënë Humnerën”. Në gjuhën arabe, fjalët umm dhe ebu (nënë dhe baba) përdoren edhe për të treguar origjinën e diçkaje dhe përkatësinë e tij absolute. Në këtë rast, fjala umm – nënë shpreh konceptin se njerëzit e mallkuar do të kenë për strehë Hâuija-n – Humnerën e Xhehenemit.]]></footnotes>
</aya>
<aya number="10">
<translation><![CDATA[Kush mund të ta shpjegojë ty se ç’është Humnera (e Xhehenemit)?]]></translation>
<footnotes></footnotes>
</aya>
<aya number="11">
<translation><![CDATA[Ajo është një Zjarr i vrullshëm.]]></translation>
<footnotes></footnotes>
</aya>
</sura>
<sura number="102">
<aya number="1">
<translation><![CDATA[Ju ka hutuar rivaliteti për të shtuar[425],]]></translation>
<footnotes><![CDATA[[425] Pra, rivaliteti për të shtuar pasurinë, famën, pushtetin etj.]]></footnotes>
</aya>
<aya number="2">
<translation><![CDATA[derisa të shkoni në varre.]]></translation>
<footnotes></footnotes>
</aya>
<aya number="3">
<translation><![CDATA[Gjithsesi, do ta merrni vesh!]]></translation>
<footnotes></footnotes>
</aya>
<aya number="4">
<translation><![CDATA[Madje, së shpejti do ta merrni vesh!]]></translation>
<footnotes></footnotes>
</aya>
<aya number="5">
<translation><![CDATA[Kujdes! Ah, sikur ta dinit të vërtetën me siguri!]]></translation>
<footnotes></footnotes>
</aya>
<aya number="6">
<translation><![CDATA[Sigurisht që do ta shihni Zjarrin flakërues!]]></translation>
<footnotes></footnotes>
</aya>
<aya number="7">
<translation><![CDATA[Pastaj, me të vërtetë, do ta shihni atë me syrin e sigurisë.]]></translation>
<footnotes></footnotes>
</aya>
<aya number="8">
<translation><![CDATA[Pastaj, atë Ditë, do të pyeteni për kënaqësitë (e kësaj bote)!]]></translation>
<footnotes></footnotes>
</aya>
</sura>
<sura number="103">
<aya number="1">
<translation><![CDATA[Për kohën![426]]]></translation>
<footnotes><![CDATA[[426] Allahu i Madhëruar është betuar për kohën, sepse ajo është një nga krijesat më madhështore të Allahut dhe për shkak të rëndësisë që paraqet ajo në jetën e njeriut.]]></footnotes>
</aya>
<aya number="2">
<translation><![CDATA[Me të vërtetë, njeriu është në humbje,]]></translation>
<footnotes></footnotes>
</aya>
<aya number="3">
<translation><![CDATA[përveç atyre që besojnë dhe bëjnë vepra të mira, i këshillojnë njëri-tjetrit të vërtetën e i këshillojnë njëri-tjetrit durimin.[427]]]></translation>
<footnotes><![CDATA[[427] Sa më shumë që koha kalon, aq më tepër njeriu i afrohet humbjes, nëse nuk plotëson katër kushte që kanë të bëjnë me përsosjen e tij personale dhe përsosjen e të tjerëve: besimi tek Allahu dhe te gjithçka që ai ka urdhëruar të besohet; kryerja e veprave të mira, qofshin këto vepra fizike apo shpirtërore; këshillimi i të tjerëve me këtë të vërtetë dhe këshillimi i tyre që të durojnë në përpjekjen e tyre për t’iu përmbajtur urdhrave të Allahut dhe për të duruar sprovat e dhembshme dhe të vështira që mund të ketë paracaktuar Ai.]]></footnotes>
</aya>
</sura>
<sura number="104">
<aya number="1">
<translation><![CDATA[Mjerë për çdo përqeshës - shpifës,]]></translation>
<footnotes></footnotes>
</aya>
<aya number="2">
<translation><![CDATA[që grumbullon pasuri dhe e ruan,]]></translation>
<footnotes></footnotes>
</aya>
<aya number="3">
<translation><![CDATA[duke menduar se ajo pasuri do ta bëjë të pavdekshëm!]]></translation>
<footnotes></footnotes>
</aya>
<aya number="4">
<translation><![CDATA[Jo, aspak! Në të vërtetë, ai do të hidhet në torturën shkatërruese.]]></translation>
<footnotes></footnotes>
</aya>
<aya number="5">
<translation><![CDATA[E kush mund të ta shpjegojë ty se çfarë është tortura shkatërruese?]]></translation>
<footnotes></footnotes>
</aya>
<aya number="6">
<translation><![CDATA[Ajo është zjarri i Allahut i ndezur fort,]]></translation>
<footnotes></footnotes>
</aya>
<aya number="7">
<translation><![CDATA[i cili depërton deri në zemrën e njeriut.]]></translation>
<footnotes></footnotes>
</aya>
<aya number="8">
<translation><![CDATA[Ai do t’i rrethojë ata nga çdo anë,]]></translation>
<footnotes></footnotes>
</aya>
<aya number="9">
<translation><![CDATA[në shtylla të gjata flakëruese.[428]]]></translation>
<footnotes><![CDATA[[428] Kuptimi i saktë i këtij vargu nuk është i qartë as për komentuesit më autoritarë. Mund të bëhet fjalë për shtyllat e Xhehenemit, në të cilat do të prangosen njerëzit e këqij.]]></footnotes>
</aya>
</sura>
<sura number="105">
<aya number="1">
<translation><![CDATA[Vallë, a nuk ke dëgjuar ti se si bëri Zoti yt me njerëzit e elefantit?[429]]]></translation>
<footnotes><![CDATA[[429] Në vitin 570 (ose 571), Ebreha, guvernatori abisinas i Jemenit, u betua se do të shkatërronte Qabenë, të cilën e quante një tempull pagan, në mënyrë që të vendoste dominimin e krishterë në të gjithë Gadishullin Arabik. Ai mblodhi një ushtri të fuqishme, në krye të së cilës marshonte një elefant i madh dhe u drejtua për nga Meka. Kur ushtria iu afrua Mekës, elefanti u ul dhe nuk pranonte të ecte në atë drejtim. Kur i ndërronin drejtim, ai ecte. Kjo ishte shenjë që ushtria e Ebrehasë të mos e sulmonte Mekën, por Ebrehaja s’ia vuri veshin asaj. Prandaj, Allahu i Madhëruar i goditi ashpërsisht njerëzit e elefantit nëpërmjet tufash të panumërta me zogj, që lëshonin një lloj guri të fortë e vdekjeprurës. Morali ishte i qartë për fisin Kurejsh: Allahu i Madhëruar e kishte mbrojtur Faltoren e Tij, ashtu edhe ata vetë, prandaj duhej të ishin mirënjohës për këtë.]]></footnotes>
</aya>
<aya number="2">
<translation><![CDATA[A nuk ua prishi atyre kurthin,]]></translation>
<footnotes></footnotes>
</aya>
<aya number="3">
<translation><![CDATA[duke dërguar kundër atyre tufa zogjsh,]]></translation>
<footnotes></footnotes>
</aya>
<aya number="4">
<translation><![CDATA[të cilët i gjuajtën me gurë prej baltës së pjekur?]]></translation>
<footnotes></footnotes>
</aya>
<aya number="5">
<translation><![CDATA[Dhe kështu, i bëri si byk i ngrënë.]]></translation>
<footnotes></footnotes>
</aya>
</sura>
<sura number="106">
<aya number="1">
<translation><![CDATA[(Shkatërrimin e njerëzve të elefantit Allahu e bëri) për të mbrojtur fisin Kurejsh,[430]]]></translation>
<footnotes><![CDATA[[430] Sipas disa komentuesve, përmbajtja e kësaj sureje është e lidhur ngushtë me suren e mëparshme, duke lënë të nënkuptohet se shkatërrimin e njerëzve të elefantit Allahu e bëri për të mbrojtur kurejshët.]]></footnotes>
</aya>
<aya number="2">
<translation><![CDATA[për t’i mbrojtur ata në udhëtimin që bëjnë dimër e verë.[431]]]></translation>
<footnotes><![CDATA[[431] Struktura ekonomike mbi të cilën ishte ngritur mirëqenia e kurejshëve të Mekës, bazohej në dy situata tregtare: njëra ishte pelegrinazhi i përvitshëm, që sillte në Mekë të gjithë arabët e Gadishullit Arabik, kurse tjetra ishte udhëtimi i dy karvanëve vjetorë, njëri drejt Jemenit gjatë dimrit dhe tjetri drejt Shamit (sot Siria, Palestina, Libani dhe Jordania) gjatë verës. Pozicioni qendror i Mekës ndërmjet Mesdheut dhe Oqeanit Indian dhe aftësitë e jashtëzakonshme të tregtarëve kurejshë, bënë që këta dy karvanë të ktheheshin në pikëmbështetjen e të gjithë aktivitetit ekonomik të qytetit.]]></footnotes>
</aya>
<aya number="3">
<translation><![CDATA[Prandaj le të adhurojnë Zotin e kësaj shtëpie (Qabes),]]></translation>
<footnotes></footnotes>
</aya>
<aya number="4">
<translation><![CDATA[i Cili i ushqen ata në ditë urie dhe i siguron në ditë frike.]]></translation>
<footnotes></footnotes>
</aya>
</sura>
<sura number="107">
<aya number="1">
<translation><![CDATA[A e ke parë atë që mohon Ditën e Llogarisë?]]></translation>
<footnotes></footnotes>
</aya>
<aya number="2">
<translation><![CDATA[Ky është ai që i dëbon ashpër jetimët]]></translation>
<footnotes></footnotes>
</aya>
<aya number="3">
<translation><![CDATA[dhe nuk nxit që t’i jepet ushqim të varfrit.]]></translation>
<footnotes></footnotes>
</aya>
<aya number="4">
<translation><![CDATA[Mjerë për ata, të cilët kur falen,]]></translation>
<footnotes></footnotes>
</aya>
<aya number="5">
<translation><![CDATA[janë të pakujdesshëm për namazet,[432]]]></translation>
<footnotes><![CDATA[[432] Sipas komentuesve të Kuranit, vargjet 4-5 bëjnë fjalë ose për hipokritët, të cilët falen vetëm kur janë me të tjerët dhe jo kur janë vetëm, ose për ata besimtarë që nuk falen rregullisht, por që e falin namazin jashtë kohës së tij apo e falin përgjithësisht në fund të kohës së tij, duke mos i kryer si duhet rregullat e tij dhe pa qenë të përqendruar në të. Gjithsesi, kërcënimi i përfshin të gjitha këto kategori, por, atij që bën vetëm një pjesë prej këtyre veprave, i takon vetëm një pjesë prej kërcënimit, ndërsa atij që i bën të gjitha këto, i takon i plotë kërcënimi.]]></footnotes>
</aya>
<aya number="6">
<translation><![CDATA[të cilët duan vetëm që të duken]]></translation>
<footnotes></footnotes>
</aya>
<aya number="7">
<translation><![CDATA[dhe nuk u japin ndihmë nevojtarëve.]]></translation>
<footnotes></footnotes>
</aya>
</sura>
<sura number="108">
<aya number="1">
<translation><![CDATA[Me të vërtetë që Ne të kemi dhënë ty shumë të mira,[433]]]></translation>
<footnotes><![CDATA[[433] “shumë të mira”: në tekstin origjinal thuhet “el Keuther”. Kjo fjalë, sipas disa transmetimeve, tregon një lumë në Xhenet, të cilin Allahu i Madhëruar ia ka premtuar si dhuratë Profetit Muhamed (a.s.), për ta kompensuar dhe ngushëlluar për gjithçka që ka hequr për çështjen e Tij. Komentet tradicionale thonë se ajo tregon pozitën e Profetit (a.s.) në Xhenet, ku do të vendoset në vendin më të lartë (el uesile) dhe do të kënaqet me mirësitë e dritës hyjnore.]]></footnotes>
</aya>
<aya number="2">
<translation><![CDATA[andaj, falu (vetëm) për Zotin tënd dhe ther kurban![434]]]></translation>
<footnotes><![CDATA[[434] Ky varg është shumë i rëndësishëm për sa i përket praktikës së ritualeve në ditën e Kurban Bajramit, e cila festohet në ditën e dhjetë të haxhillëkut dhe kujton provën, në të cilën Allahu i Madhërishëm vuri Ibrahimin (a.s.). Vargu përshkruan radhën e kryerjes së riteve: në fillim falet namazi i Bajramit, pastaj theret kurbani.]]></footnotes>
</aya>
<aya number="3">
<translation><![CDATA[Sigurisht, ai që të urren ty, ai vetë është fatprerë.[435]]]></translation>
<footnotes><![CDATA[[435] “fatprerë”: në tekstin origjinal thuhet “ebter”, që do të thotë “pa bisht”. Kjo shprehje ishte epitet ironik që arabët ia vinin dikujt që nuk kishte djem. Sipas disa transmetimeve, biri i Profetit Muhamed (a.s.), Kasimi, vdiq në një moshë fare të njomë dhe, për këtë, një nga armiqtë e Profetit (a.s.) e quajti atë fatprerë, duke aluduar se edhe feja që ai predikonte, do të ishte e tillë.]]></footnotes>
</aya>
</sura>
<sura number="109">
<aya number="1">
<translation><![CDATA[Thuaj: “O ju jobesimtarë!]]></translation>
<footnotes></footnotes>
</aya>
<aya number="2">
<translation><![CDATA[Unë nuk adhuroj çfarë ju adhuroni]]></translation>
<footnotes></footnotes>
</aya>
<aya number="3">
<translation><![CDATA[dhe ju nuk jeni adhurues të Atij që unë adhuroj.]]></translation>
<footnotes></footnotes>
</aya>
<aya number="4">
<translation><![CDATA[Unë nuk do të jem kurrë adhurues i atyre që ju i adhuroni]]></translation>
<footnotes></footnotes>
</aya>
<aya number="5">
<translation><![CDATA[dhe as ju nuk do të jeni adhurues të Atij që unë adhuroj![436]]]></translation>
<footnotes><![CDATA[[436] Vargu flet për ata jobesimtarë që Allahu e di se nuk do të besojnë asnjëherë.]]></footnotes>
</aya>
<aya number="6">
<translation><![CDATA[Ju keni fenë tuaj, ndërsa unë kam fenë time!”]]></translation>
<footnotes></footnotes>
</aya>
</sura>
<sura number="110">
<aya number="1">
<translation><![CDATA[Kur të vijë ndihma e Allahut dhe çlirimi (i Mekës)[437]]]></translation>
<footnotes><![CDATA[[437] Kjo ishte surja e fundit që iu dha Profetit (a.s.), duke mbyllur kështu një cikël shpalljesh që zgjaste prej njëzet e tre vjetësh. Ajo ishte shpallja e fitores së përgjithshme të Islamit mbi mosbesimin dhe e kthimit masiv në Islam të të gjithë Arabisë. Kur Muhamedi (a.s.) mori këtë shpallje, e kuptoi se Zoti i tij i Madhëruar po e paralajmëronte për ndarjen e afërt nga kjo botë dhe për këtë lajmëroi të afërmit e tij më të ngushtë. Gjatë gjithë kohës që parapriu vdekjen e tij tokësore, Profeti (a.s.) thoshte vazhdimisht në namazet e tij: “Subhânekall-llâhumme rabbena ue bihamdik. All-llahumme gfir li” (I Lartësuar qofsh, o Zoti im, dhe i Falënderuar. O Zot, më fal!).]]></footnotes>
</aya>
<aya number="2">
<translation><![CDATA[dhe t’i shohësh njerëzit duke hyrë në fenë e Allahut grupe-grupe,]]></translation>
<footnotes></footnotes>
</aya>
<aya number="3">
<translation><![CDATA[atëherë madhëroje me falënderim Zotin tënd dhe kërko falje nga Ai; se Ai është vërtet Pranues i madh i pendimeve.]]></translation>
<footnotes></footnotes>
</aya>
</sura>
<sura number="111">
<aya number="1">
<translation><![CDATA[Iu thafshin duart Ebu Lehebit[438] dhe u thaftë në gjithçka!]]></translation>
<footnotes><![CDATA[[438] Ebu Leheb (Babai i flakës) ishte nofka e Abdul ‘Uzza-s, birit të Abdul Muttalibit, pra, xhaxhait të Profetit (a.s.). Kur u bë kryetar i fisit të Hashimive, pas vdekjes së Ebu Talibit, ai refuzoi ta vazhdonte mbrojtjen fisnore për Muhamedin (a.s.) dhe e la atë të ekspozuar ndaj armiqësisë së idhujtarëve.]]></footnotes>
</aya>
<aya number="2">
<translation><![CDATA[Nuk do ta ndihmojnë atë as pasuria dhe as fitimet e tjera.[439]]]></translation>
<footnotes><![CDATA[[439] Ebu Lehebi tallej me Profetin (a.s.), duke thënë: “Nëse është e vërtetë ajo që thotë nipi im, unë kam mjaft pasuri dhe djem, sa për të paguar shpërblesën time”.]]></footnotes>
</aya>
<aya number="3">
<translation><![CDATA[Ai, me siguri, do të hidhet në zjarrin me flakë të tërbuara,]]></translation>
<footnotes></footnotes>
</aya>
<aya number="4">
<translation><![CDATA[po ashtu edhe gruaja e tij[440], që mbart drutë e zjarrit,]]></translation>
<footnotes><![CDATA[[440] Ajo quhej Umm Xhumejl bint Harb dhe kishte një rol kryesor në armiqësinë që burri i saj ushqente ndaj nipit të tij, Profetit (a.s.). Ajo ishte motra e Ebu Sufjanit, që në atë kohë do të udhëhiqte luftën e idhujtarëve kundër myslimanëve. Me mllefin e saj, ajo hidhte përreth shtëpisë së Muhamedit (a.s.) ferra dhe gjemba, me shpresën që ai të lëndohej gjatë kthimit në shtëpi natën.]]></footnotes>
</aya>
<aya number="5">
<translation><![CDATA[në qafën e saj do të ketë një litar prej fijesh palme.]]></translation>
<footnotes></footnotes>
</aya>
</sura>
<sura number="112">
<aya number="1">
<translation><![CDATA[Thuaj: “Ai është Allahu, Një dhe i Vetëm!]]></translation>
<footnotes></footnotes>
</aya>
<aya number="2">
<translation><![CDATA[Allahu është Absoluti, të Cilit i përgjërohet gjithçka në amshim.[441]]]></translation>
<footnotes><![CDATA[[441] Ky është përkthimi i emrit të Allahut “Es-Samed”, që ndër të tjera ka edhe kuptimet, “Ai që ka njëshmërinë absolute” “I Përjetshmi” dhe “I Papërshkueshmi”, pra, Ai që nuk ka brendësi.]]></footnotes>
</aya>
<aya number="3">
<translation><![CDATA[Ai as nuk lind, as nuk është i lindur.]]></translation>
<footnotes></footnotes>
</aya>
<aya number="4">
<translation><![CDATA[Dhe askush nuk është i barabartë (a i krahasueshëm) me Atë!”]]></translation>
<footnotes></footnotes>
</aya>
</sura>
<sura number="113">
<aya number="1">
<translation><![CDATA[Thuaj: “Kërkoj mbështetje te Zoti i agimit,]]></translation>
<footnotes></footnotes>
</aya>
<aya number="2">
<translation><![CDATA[që të më mbrojë nga sherri i gjithçkaje që Ai ka krijuar]]></translation>
<footnotes></footnotes>
</aya>
<aya number="3">
<translation><![CDATA[dhe nga sherri i natës, kur kaplon terri]]></translation>
<footnotes></footnotes>
</aya>
<aya number="4">
<translation><![CDATA[dhe nga sherri i falltarëve, që fryjnë në nyje (duke bërë magji)[442]]]></translation>
<footnotes><![CDATA[[442] Vargu bën fjalë për një formë magjie të zezë, që praktikohej shumë në Arabinë paraislamike.]]></footnotes>
</aya>
<aya number="5">
<translation><![CDATA[dhe nga sherri i smirëziut, kur vepron me smirë.”[443]]]></translation>
<footnotes><![CDATA[[443] Syri i keq që vjen si pasojë e smirës, është, sigurisht, një nga format me ndikim më të fortë negativ që mund të gjenden. Nuk mund të mohohet se, ky është një instrument të cilin e përdor shejtani për të realizuar ndikime të ndryshme dhe të rënda te njerëzit: tek ata që e pësojnë, pa i kuptuar dhe pa i njohur shkaqet e “shqetësimit” të tyre; tek ata që përpiqen ta shërojnë “syrin” me praktika të tjera magjike dhe tek ata që e shkaktojnë, duke u bërë kështu bashkëpunëtorë objektivë ose subjektivë të intrigave djallëzore kundër njerëzimit. Për t’u ruajtur nga shejtani, shërben lutja “E‘ûdhu bil-lâhi min-esh shejtân-irr raxhîm” (Strehohem tek Allahu kundër shejtanit të mallkuar), por është mirë të kujtohet edhe vargu 99 i sures 16 “në të vërtetë, djalli nuk ka kurrfarë pushteti mbi ata që besojnë dhe mbështeten tek Zoti i tyre”.]]></footnotes>
</aya>
</sura>
<sura number="114">
<aya number="1">
<translation><![CDATA[Thuaj: “Kërkoj mbështetje te Zoti i njerëzve,[444]]]></translation>
<footnotes><![CDATA[[444] Sipas disa transmetimeve nga Ibn Abbasi dhe Aishja, një magjistar hebre me emrin Lebid që jetonte në Medinë, ishte ngarkuar t’i bënte Profetit Muhamed (a.s.) një magji vdekjeprurëse. Magjistari arriti të siguronte disa fije nga flokët e Profetit (a.s.) dhe me to bëri njëmbëdhjetë nyje. Bijat e tij frynin në secilën prej këtyre nyjave, duke thënë mallkime të frikshme. Pastaj, magjinë e mbështollën, duke i shtuar një filiz palme hurmash dhe e hodhën në një pus. Profeti (a.s.) filloi të ndiente shqetësime të çuditshme si: humbje të kujtesës, dobësi, humbje të oreksit etj. dhe gjendja e tij po përkeqësohej, derisa Allahu i Madhëruar ia zbuloi në ëndërr shkakun e shqetësimeve të tij dhe vendin, ku ishte fshehur magjia. Kur Profeti (a.s.) u zgjua, atij i erdhi Xhebraili (a.s.) dhe i dha dy sure, njëra me pesë vargje dhe tjetra me gjashtë. Profeti (a.s.) dërgoi Aliun te pusi me detyrën për të lexuar këto dy sure. Ndërsa ai lexonte suret, nyjat zgjidheshin njëra pas tjetrës dhe Muhamedi (a.s.) rifitonte forcat dhe kthjelltësinë e humbur. Dy suret në fjalë janë ato me të cilat mbyllet Kurani i Madhërishëm. Këto sure kanë një rëndësi të madhe rituale dhe myslimanët i recitojnë ato shpesh për t’u ruajtur nga çdo e keqe, fizike apo shpirtërore qoftë.]]></footnotes>
</aya>
<aya number="2">
<translation><![CDATA[Sundimtari i njerëzve,]]></translation>
<footnotes></footnotes>
</aya>
<aya number="3">
<translation><![CDATA[i Adhuruari (i vetëm me të drejtë) i njerëzve,]]></translation>
<footnotes></footnotes>
</aya>
<aya number="4">
<translation><![CDATA[nga sherri i djallit cytës që fshihet (pasi cyt)]]></translation>
<footnotes></footnotes>
</aya>
<aya number="5">
<translation><![CDATA[e që hedh dyshime në gjokset e njerëzve,]]></translation>
<footnotes></footnotes>
</aya>
<aya number="6">
<translation><![CDATA[(qoftë ai djall) prej xhindeve apo njerëzve!”]]></translation>
<footnotes></footnotes>
</aya>
</sura>
</sura_list>
</translation_root>
